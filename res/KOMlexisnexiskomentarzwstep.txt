Art. 1. Kodeks niniejszy reguluje stosunki cywilnoprawne między osobami fizycznymi i osobami prawnymi. Zagadnienia ogólne 1. Ustawa – Kodeks cywilny z 1964 r. jest formą kodyfikacji, tak jak inne polskie regulacje tego typu (np. Kodeks karny, Kodeks pracy), jest aktem prawnym o charakterze „ustawy organicznej”. W Kodeksie tym nie jest jednak i nie może być zrealizowana zasada zupełności, według której powinien on obejmować wszystkie przepisy z zakresu prawa cywilnego, jako odrębnej gałęzi prawa. Kodeks nie jest aktem wyższego rzędu w stosunku do innych ustaw. Jest on traktowany na równi z innymi ustawami i nie jest aktem normatywnym hierarchicznie nadrzędnym w stosunku do innych ustaw regulujących stosunki cywilnoprawne. Jest natomiast aktem o najszerszym zakresie regulacji, obejmującym podstawowe instytucje prawa cywilnego, opartym na jednolitych założeniach ogólnych. 2. Na pojęcie prawa cywilnego, którego podstawową regulacją prawną jest Kodeks cywilny, składają się trzy elementy, a mianowicie: 1) podmioty działające w ramach prawa, 2) przedmiot regulacji i 3) metoda regulacji stosunków prawnych. Cechą szczególną tego Kodeksu jest to, że obejmuje on podstawowe przepisy regulujące stosunki cywilnoprawne, czyli stosunki zaliczane – zarówno w doktrynie, jak i w judykaturze – do spraw cywilnych. Kryteria rozgraniczenia między stosunkiem cywilnoprawnym i innymi stosunkami prawnymi nie są określone w art. 1, a w konsekwencji – między prawem cywilnym a innymi gałęziami prawa. W doktrynie wskazuje się przede wszystkim na dwa takie kryteria: metody oraz przedmiotu regulacji stosunków społecznych. 3. Zakres zastosowania Kodeksu cywilnego wymaga wskazania dwóch kryteriów: 1) przedmiotowego, czyli majątkowego lub osobistego charakteru stosunku prawnego i 2) charakterystycznej, równorzędnej dla stron tego stosunku metody jego regulacji (tak E. Łętowska, Podstawy prawa…, s. 23). Oba kryteria są ze sobą ściśle funkcjonalnie i logicznie związane w ten sposób, Art. 1 20 Piotr Nazaruk Tytuł I. Przepisy wstępne że wskazana cywilnoprawna metoda regulacji może zaistnieć tylko w przestrzeni wyznaczonej występowaniem stosunków prawa prywatnego. Z uwagi na tę niesamodzielność metody regulacji nie do końca przekonujące są próby eksponowania jej, jako jedynego kryterium wyodrębnienia prawa cywilnego (tak A. Stelmachowski, Wstęp do teorii…, s. 14 i n.). 4. Stosunek cywilnoprawny uregulowany w art. 1 to taki złożony stosunek prawny, w którym podmioty zachowują autonomiczną względem siebie pozycję; nie występuje zatem w tym układzie uprawnień i obowiązków zjawisko władczego określania przez jedną ze stron sytuacji prawnej drugiej strony (A. Stelmachowski, Zarys teorii…, s. 35 i n.). Jest to jedynie zasada, od której występują wyjątki – sytuacje, gdy jedna ze stron stosunku cywilnoprawnego ma kompetencję do samodzielnego zaktualizowania, zniesienia czy określenia treści uprawnień lub obowiązków drugiej strony (tzw. uprawnienie kształtujące). Element ten jednak ma zawsze w stosunku cywilnoprawnym znaczenie drugorzędne względem podstawowego układu uprawnień i obowiązków, zbudowanego na zasadzie autonomiczności. 5. Treść stosunku cywilnoprawnego określa wzajemne zachowania jego stron, przez wskazanie praw i obowiązków majątkowych oraz niekiedy praw i obowiązków niemajątkowych, odnoszących się do dóbr osobistych. Stosunki cywilnoprawne mogą mieć zatem charakter stosunków prawnych majątkowych lub niemajątkowych. Prawa i obowiązki stron oraz powstanie, zmiana i ustanie stosunku cywilnoprawnego zależą od charakteru zdarzeń prawnych, a w szczególności od treści czynności prawnych oraz czynności faktycznych stron. 6. Podmiotami prawa cywilnego są wskazane w treści norm cywilnoprawnych oraz wymienione w sformułowaniach norm prawnych osoby, na których rzecz ma być podjęte nakazane adresatowi zachowanie czy też czynności, których obowiązek prawny adresata jest uzależniony od określonego działania lub zachowania. Występują oni zatem jako strony stosunków prawnych. Wbrew sformułowaniu art. 1 prawo cywilne zna nie dwa, lecz trzy rodzaje podmiotów. Największe znaczenie mają niewątpliwie wymienione w komentowanym przepisie osoby fizyczne (zob. uwagi do art. 8 i n.) oraz osoby prawne (zob. uwagi do art. 33 i n.). Oprócz nich jednak normy prawa cywilnego nakładają obowiązki i przyznają uprawnienia ściśle określonym jednostkom organizacyjnym nieuznanym przez przepisy za osoby prawne. Jednostki te można uznać za trzecią kategorię podmiotów prawa cywilnego, choć art. 331 odsyła w tym przypadku do przepisów o osobach prawnych (zob. uwagi do art. 331 ). Chodzi tu głównie o osobowe spółki handlowe. 7. Obecnie Kodeks cywilny traktuje na równi osoby fizyczne i osoby prawne. Nie zawsze tak było. Do 1 października 1990 r., to jest do dnia wejścia w życie ustawy z 28 lipca 1990 r. o zmianie ustawy – Kodeks cywilny (Dz.U. Nr 55, poz. 321 ze zm.), art. 1 przewidywał odrębne regulacje stosunków cywilnoprawnych między jednostkami gospodarki uspołecznionej, między osobami fizycznymi oraz między jednostkami gospodarki uspołecznionej a osobami fizycznymi (§ 1). Zmiana art. 1 – dokonana ustawą z 28 lipca 1990 r. – polegająca na nadaniu mu nowego brzmienia, połączona ze zmianą wielu innych przepisów tego Kodeksu, miała na celu zniesienie dotychczasowego nierównego traktowania podmiotów stosunków cywilnoprawnych, w zależ- ności od reprezentowanego przez nie typu własności (państwowej, społecznej, indywidualnej, osobistej), które dotychczas podlegały zróżnicowanej ochronie. Cel ten został w zasadzie zrealizowany, i to zarówno w stosunkach prawnorzeczowych, jak i zobowiązaniowych. 8. Kodeks cywilny nie jest jedynym źródłem prawa cywilnego i nie normuje całości stosunków cywilnoprawnych. Poza Kodeksem istnieją liczne akty normatywne wyrażające normy prawa cywilnego. Te pozakodeksowe źródła prawa cywilnego można podzielić na dwie grupy: 1) akty normatywne wyrażające wyłącznie lub przynajmniej głównie normy prawa cywilnego (np. Kodeks rodzinny i opiekuńczy, Kodeks wykroczeń, Kodeks spółek handlowych, ustawa z 29 czerwca 1995 r. o obligacjach, ustawa z 28 kwietnia 1936 r. – Prawo wekslowe, ustawa z 28 kwietnia 1936 r. – Prawo czekowe, ustawa z 24 czerwca 1994 r. o własności lokali, ustawa z 15 grudnia 2000 r. o spółdzielniach mieszkaniowych, ustawa z 6 grudnia 1996 r. o zastawie rejestrowym i rejestrze zastawów), 2) tzw. akty normatywne kompleksowe Art. 1 Piotr Nazaruk 21 Księga I. Część ogólna – regulujące we względnie całościowy sposób poszczególne dziedziny stosunków społecznych i wyrażające zarówno normy prawa cywilnego, jak i prawa administracyjnego, a często także karnego (np. ustawa z 21 sierpnia 1997 r. o gospodarce nieruchomościami, ustawa z 21 czerwca 2001 r. o ochronie praw lokatorów, ustawa z 29 sierpnia 1997 r. – Prawo bankowe, ustawa z 16 listopada 2000 r. o domach składowych oraz o zmianie Kodeksu cywilnego, Kodeksu postępowania cywilnego i innych ustaw). 9. Stosowanie Kodeksu cywilnego do stosunków cywilnoprawnych normowanych aktami pozakodeksowymi przedstawia się różnie w odniesieniu do poszczególnych aktów pozakodeksowych. Część z nich zawiera przepisy przesądzające o konieczności uzupełniającego stosowania do regulowanej danym aktem materii przepisów Kodeksu cywilnego (np. art. 1 ust. 2 u.w.l.), inne takiego odesłania nie zawierają, a o sposobie i zakresie stosowania przepisów Kodeksu cywilnego rozstrzyga przedmiot regulacji danej ustawy szczególnej. Zasadą jest stosowanie wprost (nie odpowiednio) na całym obszarze prawa cywilnego przepisów księgi I (części ogólnej) Kodeksu cywilnego. Ponadto, do uregulowanych poza Kodeksem stosunków prawnych o charakterze zobowiązaniowym mają zastosowanie wprost przepisy tzw. części ogólnej prawa zobowiązań, normujące zagadnienia wspólne dla wszystkich stosunków prawnych tego rodzaju (art. 353–534 k.c.), a do uregulowanych poza Kodeksem praw rzeczowych ograniczonych mają zastosowanie wprost kodeksowe przepisy ogólne o tych prawach (art. 244–251 k.c.). 10. Postępowanie sądowe w sprawach ze stosunków z zakresu prawa cywilnego zostało uregulowane w Kodeksie postępowania cywilnego. Pojęcie spraw cywilnych w rozumieniu art. 1 k.p.c. obejmuje ponadto sprawy ze stosunków z zakresu prawa rodzinnego i opiekuńczego, prawa pracy, prawa ubezpieczeń społecznych oraz inne sprawy, do których przepisy Kodeksu postępowania cywilnego stosuje się z mocy ustaw szczególnych. Zagadnienia szczegółowe i problemy praktyczne 11. Przepisy Kodeksu cywilnego stosuje się w sprawie cywilnej w każdym wypadku, gdy przepisy szczególne, regulujące stosunki cywilnoprawne, nie normują jakiegoś zagadnienia (np. zdolności do czynności prawnych, terminów, przedawnienia). Część ogólna Kodeksu cywilnego ma w tym wypadku szczególne znaczenie; jej przepisy łączą niejako w jedną całość normy cywilnoprawne zawarte różnych aktach normatywnych. Umożliwia to stosowanie tych przepisów według jednolitych zasad. 12. Od 1 maja 2004 r. częścią polskiego prawa, w tym prawa cywilnego, stało się prawo europejskie (wcześniej prawo Wspólnot Europejskich oraz – od wejścia w życie 1 listopada 1993 r. Traktatu z Maastricht – prawo Unii Europejskiej). Prawo europejskie bezpośrednio obowiązuje w państwach członkowskich, a więc obecnie również w Polsce, i jest bezpośrednio skuteczne. 13. Zgodnie z koncepcją jedności prawa prywatnego Kodeks spółek handlowych stanowi lex specialis względem Kodeksu cywilnego, którego przepisy są stosowane odpowiednio. Zasadnicze znaczenie ma tu art. 2 k.s.h., który wyklucza automatyczne stosowanie wprost przepisów Kodeksu cywilnego do każdej kwestii nieuregulowanej w Kodeksie spółek handlowych. Przede wszystkim ustalenie istnienia „sprawy nieuregulowanej” wymaga przeprowadzenia dość złożonej sekwencji rozumowań. W razie stwierdzenia braku unormowania danego zagadnienia we właś- ciwej grupie przepisów Kodeksu spółek handlowych należy bowiem rozważyć, czy nie zachodzi przypadek regulacji negatywnej (zamierzonego pominięcia określonej kwestii w przepisach) oraz czy nie można zastosować przez analogię innego przepisu Kodeksu spółek handlowych. Dopiero w razie uzyskania przeczącej odpowiedzi na te pytania możliwe jest zastosowanie przepisu Kodeksu cywilnego. Stosowanie tego przepisu należy jednak poprzedzić oceną, czy właściwość (natura) stosunku prawnego spółki handlowej pozwala na stosowanie przepisów Kodeksu cywilnego wprost, czy też wymaga stosowania odpowiedniego (czyli dopuszczającego modyfikację treści normy wyinterpretowanej z przepisów Kodeksu cywilnego w celu dostosoArt. 1 22 Piotr Nazaruk Tytuł I. Przepisy wstępne wania jej do specyfiki stosunków regulowanych przez Kodeks spółek handlowych). Zob. szerzej w tej kwestii M. Pazdan, Kodeks spółek…; S. Sołtysiński, w: Kodeks spółek..., t. 1. 14. Stosowanie przepisów Kodeksu cywilnego wymaga ustalenia, że dana sprawa bądź w ogó- le nie jest uregulowana przepisami prawa pracy (rozumianymi zgodnie z art. 9 k.p.), bądź jest uregulowana w sposób niewyczerpujący. Następnie należy ustalić, czy norma wyinterpretowana z przepisów Kodeksu cywilnego nie jest sprzeczna z zasadami prawa pracy, co jest o tyle trudne, że pojęcie zasad prawa jest jednym z bardziej niejasnych pojęć języka prawnego i prawniczego. Dopiero w razie stwierdzenia braku sprzeczności można stosować przepisy Kodeksu cywilnego, przy czym ma to być stosowanie odpowiednie. W tej kwestii zob. zwłaszcza A. Kijowski, w: Zieliński (red.), Kodeks pracy…, s. 1247 i n. Wybrane tezy z orzecznictwa 15. 1. Strona, która zarzuca sądowi uwzględnienie roszczenia nieudowodnionego, powinna podnieść zarzut naruszenia określonego przepisu prawa materialnego albo wskazać na konkretne uchybienie w postępowaniu dowodowym mające wpływ na wynik procesu. Ograniczenie zarzutu do naruszenia art. 232 zd. 1 k.p.c. nie może zatem prowadzić do podważenia zaskar- żonego orzeczenia. 2. Ocena obowiązków stron stosunku cywilnoprawnego nie może być pochodną oceny zobowiązań podatkowych, ich wykonania lub niewykonania, ani też skutków przewidzianych przez prawo podatkowe. Sąd powszechny, rozpoznający spór toczący się na tle umowy prawa cywilnego, ma obowiązek stosować przepisy tej właśnie gałęzi prawa oraz obowiązujące w nim definicje legalne, za punkt wyjścia przyjmując uzgodnienia stron (art. 3531 k.c.). Ocena podatkowych skutków czynności cywilnoprawnej należy wyłącznie do organów podatkowych, a w dalszej kolejności do sądu administracyjnego, rozpoznającego skargę na decyzję ustalającą lub określającą wysokość zobowiązania podatkowego. Podstawy dochodzonego w postępowaniu cywilnym roszczenia należy poszukiwać w przepisach prawa cywilnego oraz umowie stron i jedynie w oparciu o powyższe dokonywać oceny zasadności żądania zgłoszonego w pozwie (wyrok SA we Wrocławiu z 17 lutego 2012 r., I ACa 46/12, Lex nr 1129360). 16. Postępowania związanego z wydaniem wytyku nie można potraktować jako sprawy cywilnej w rozumieniu art. 1 k.c. oraz art. 1 i 2 k.p.c. W postępowaniu związanym z wydaniem wytyku w trybie art. 40 § 1 u.s.p. nie mają ponadto zastosowania przepisy Kodeksu postępowania cywilnego (post. SN z 21 lipca 2011 r., V CZ 35/11, Lex nr 898280). 17. „Spór dotyczący rozliczeń między związkiem gmin utworzonym na podstawie art. 64 ust. 1 ustawy z dnia 8 czerwca 1990 r. o samorządzie gminnym (tekst jedn. Dz.U. z 1996 r. Nr 13, poz. 74 ze zm.) a uczestniczącą w nim gminą z tytułu ponoszenia kosztów działalności związku jest sprawą cywilną, podlegającą rozpoznaniu przez sąd powszechny” (wyrok SN z 2 kwietnia 2003 r., I CK 265/20, OSNC 2004, nr 6, poz. 99). 18. „Stosunek prawny między kasą chorych a świadczeniodawcą, którym z reguły jest zakład opieki zdrowotnej, ma charakter umownego zobowiązania, którego powstanie i wykonanie podlega ocenie z punktu widzenia prawa cywilnego” (wyrok SN z 7 sierpnia 2003 r., IV CKN 393/01, Biul. SN 2004, nr 1, s. 11). Poglądy doktryny 19. Stosunkiem prawnym jest stosunek społeczny regulowany przez normę prawną i usankcjonowany przez państwo (zob. Z. Ziembiński, O metodzie analizowania…, s. 195 i n.). W nowszej doktrynie oraz w orzecznictwie przeważa pogląd, zgodnie z którym podstawowe znaczenie w rozważanym zakresie ma kryterium metody regulacji stosunków społecznych. Pozwala ono na wyodrębnienie w systemie prawa trzech jego podstawowych gałęzi: prawa cywilnego zaliArt. 1 Piotr Nazaruk 23 Księga I. Część ogólna czanego do sfery prawa prywatnego oraz prawa administracyjnego i karnego zaliczanych do sfery prawa publicznego (zob. szerzej M. Safjan, w: System P.P., t. 1, 2012, s. 30 i n.). 20. Zasadnicze znaczenie praktyczne ma odróżnianie stosunków cywilnoprawnych od stosunków prawa publicznego, w tym przede wszystkim szeroko rozumianego prawa administracyjnego. To ostatnie cechuje występowanie po jednej ze stron stosunku prawnego organu państwa lub samorządu terytorialnego (bądź innego podmiotu wykonującego funkcje administracyjne) i przysługująca temu organowi kompetencja do władczego rozstrzygania o uprawnieniach i obowiązkach drugiej strony. Należy podkreślić, że to właśnie cechy konstrukcyjne stosunku prawnego (autonomiczność podmiotów lub podporządkowanie), a nie rodzaj regulowanych zjawisk społecznych decydują o charakterze stosunku prawnego (zob. E. Łętowska, Prawo cywilne…). 21. Nie należą do sfery prawa cywilnego (czy też szerzej: prawa prywatnego) normy z zakresu postępowania cywilnego. Z natury rzeczy pozostają one w ścisłym związku z prawem cywilnym (prawem prywatnym), wręcz je „obsługują” (zob. W. Siedlecki, Postępowanie cywilne..., s. 21). 22. Niewłaściwe jest kryterium wyróżniania stosunku cywilnoprawnego, takie jak majątkowy charakter uprawnień stron czy ekwiwalentność świadczeń, gdyż prawo cywilne normuje stosunki zarówno o charakterze niemajątkowym, jak i stosunki majątkowe, które są wyznaczane przez normy bezspornie należące do innych gałęzi prawa (zwłaszcza prawa finansowego). Także ekwiwalentność świadczeń nie może stanowić kryterium wyróżniania stosunków cywilnoprawnych, gdyż wiele z nich nie ma tej cechy, a podobne relacje można dostrzegać m.in. w stosunkach prawa administracyjnego (w postaci np. opłat za wydanie zezwoleń czy korzystanie z nich). Zob. szerzej M. Safjan, w: System P.P., t. 1, 2012, s. 34 i n. 23. Dla zapewnienia bezpieczeństwa obrotu oraz spełnienia postulatu jednoznaczności i pewności kwalifikacyjnej należałoby w przepisach prawa przedmiotowego, tj. w art. 8 k.s.h., posłużyć się jednoznacznym stwierdzeniem: „spółka osobowa ma zdolność prawną, zdolność do czynności prawnych, zdolność sądową i procesową”. Takie wyraźne sformułowanie treści wspomnianego przepisu przyczyniłoby się do zwiększenia pewności obrotu gospodarczego i usunęłoby pojawiające się na tle obecnego sformułowania wątpliwości. Wzmocnieniem koncepcji o istnieniu trzeciej kategorii osób prawa cywilnego byłoby także dokonanie stosownej zmiany przepisu art. 1 k.c., który wskazywałby wyraźnie, że Kodeks cywilny reguluje stosunki cywilnoprawne między osobami fizycznymi, prawnymi i ustawowymi (M. Tyrakowska, Podmiotowość cywilnoprawna…, s. 32). Art. 2 (uchylony). LEX RETRO NON AGIT Art. 3. Ustawa nie ma mocy wstecznej, chyba że to wynika z jej brzmienia lub celu. Zagadnienia ogólne 1. Zasada nieretroakcji, wyrażająca łacińską paremię: lex retro non agit, odnosi się bezpośrednio jedynie do stosunków cywilnoprawnych. Zasada lex retro non agit nie została wypowiedziana w żadnej normie konstytucyjnej, jest ona wszakże konsekwencją obowiązywania zasad demokratycznego państwa prawnego (art. 2 Konstytucji RP). Zasada ta nie ma charakteru bezwzględnie obowiązującego. Odstępstwo od niej może jednak mieć miejsce tylko wyjątkowo i to z bardzo ważnych powodów oraz zawsze powinno wynikać z samej treści ustawy (orzeczenia TK: z 28 maja 1986 r., U 1/86, OTK 1986, poz. 2, s. 47; z 8 listopada 1989 r., K 7/89, OTK 1989, poz. 8, s. 120). Art. 2–3 24 Piotr Nazaruk Tytuł I. Przepisy wstępne 2. Prawo międzyczasowe to system norm określających stosunek nowego prawa do zastanych sytuacji prawnych, ukształtowanych przed jego wejściem w życie w czasie obowiązywania tylko dawnego, a obecnie uchylonego prawa. Normy te mają charakter kolizyjny, ponieważ rozstrzygają właściwość prawa nowego albo prawa dawnego dla dokonania kwalifikacji treści lub skutków określonych sytuacji prawnych. Jak wskazał Trybunał Konstytucyjny, takie normy rozgraniczają „czasowy zakres stosowania kolejno obowiązujących przepisów przez wskazanie, który z nich należy stosować w danej sytuacji” (wyrok TK z 31 stycznia 2001 r., P 4/99, OTK 2001, nr 1, poz. 5). Podstawowe normy prawa międzyczasowego wyrażone zostały w art. XXVI–LXIV ustawy z 23 kwietnia 1964 r. – Przepisy wprowadzające Kodeks cywilny (Dz.U. Nr 16, poz. 94 ze zm.). Przepisy intertemporalne zawarte są także w innych aktach prawnych, jako przepisy przechodnie (przejściowe i dostosowujące). 3. Zasada nieretroakcji odnosi się do aktów normatywnych rangi ustawowej. Przepis ten nie ma zastosowania do umów, w tym do umów z udziałem konsumentów, i to niezależnie od nazw, jakie one przybierają (wzorce umowne, ogólne warunki, regulaminy). 4. Zasada nieretroakcji określa zasięg czasowy przepisów prawnych, a więc zagadnienie, kiedy ustawa wchodzi w życie i kiedy przestaje obowiązywać. Ustalenie daty początkowej, od której określona ustawa wchodzi w życie, nie jest skomplikowane. Jak stanowi art. 88 Konstytucji RP, dla wejścia w życie nowego prawa konieczne jest jego ogłoszenie (lex non obligat nisi promulgata – prawo nie nabiera mocy bez jego ogłoszenia). Zgodnie z ogólnymi zasadami polskiego systemu prawnego akty prawodawcze wchodzą w zasadzie w życie po upływie 14 dni od ich ogłoszenia, chyba że sam akt określa termin dłuższy (zagadnienie to reguluje art. 4 ustawy z 20 lipca 2000 r. o ogłaszaniu aktów normatywnych i niektórych innych aktów prawnych (tekst jedn. Dz.U. z 2011 r. Nr 197, poz. 1172). Praktyka parlamentarna ostatnich lat wskazuje, iż ustawodawca określa w uchwalonym akcie datę jego wejścia w życie, czyli tzw. vacatio legis. 5. Utrata mocy obowiązywania normy prawnej traci moc w szczególności w razie jej uchylenia wyraźnego (przez tzw. klauzulę derogacyjną) lub dorozumianego (lex posterior derogat legi priori) albo upływ czasu, na który norma została ustanowiona. Dyskusyjna jest natomiast utrata mocy obowiązującej przez normę prawną wskutek desuetudo, tzn. jej niestosowania. Kwestia, kiedy ustawa przestaje obowiązywać, jest złożona. W szczególności przepis prawny przestaje obowiązywać: 1) na skutek uchylenia go przez inny, późniejszy, nazywany derogacyjnym (przepisy takie, nazywane klauzulami derogacyjnymi, zamieszczane są – w większych aktach ustawodawczych z zakresu prawa cywilnego – w przepisach wprowadzających); 2) na skutek upływu terminu, przez jaki miał z woli ustawodawcy obowiązywać i 3) na skutek odmiennego unormowania określonego stosunku społecznego (stosunku cywilnoprawnego) późniejszym aktem prawnym; wówczas występuje tzw. pośrednie uchylenie przepisu. 6. Zasada pośredniego uchylenia przepisu prawnego została wyrażona rzymską paremią: lex posterior derogat legi priori. Ustalenie, czy w konkretnym wypadku doszło do takiego pośredniego uchylenia przepisu dotychczas obowiązującego, nie zawsze jest proste. Trzeba bowiem mieć na względzie inną rzymską paremię: lex posterior generalis non derogat legi priori speciali. W języku polskim wyraża ją art. VIII § 1 pkt 2 przep.wprow.k.c., według którego „pozostają w mocy przepisy dotyczące przedmiotów unormowanych w kodeksie cywilnym, o ile przepisy te mają charakter przepisów szczególnych”. 7. Zasada dalszego działania dawnej ustawy została wypowiedziana w art. XXVI przep.wprow.k.c., zgodnie z którym „do stosunków prawnych powstałych przed wejściem w życie kodeksu cywilnego stosuje się prawo dotychczasowe, chyba że przepisy poniższe stanowią inaczej”. Zasadę tę wyrażają też w szczególności normy art. XXVII § 2, art. XXXIII § 2, art. XXXV i XXXVI (wyjątki), XXXVII (co do zasady), XL, XLI § 2 (wyjątek), art. XLV § 2 (wyjątek), art. XLVII, LI (co do zasady), LII, LIII (wyjątek) oraz art. LV § 2 przep.wprow.k.c. Art. 3 Piotr Nazaruk 25 Księga I. Część ogólna Zagadnienia szczegółowe i problemy praktyczne 8. Sądy, w razie podniesienia zarzutu sprzeczności konkretnego przepisu z wyrażoną w art. 3 zasadą nieretroakcji (a także rozważając to zagadnienie z urzędu), ograniczają swoje badanie do ustalenia, czy brzmienie konkretnego przepisu uzasadnia wniosek, że ma on działanie wsteczne, lub czy cel, jakiemu służy uregulowanie zawarte w określonej normie prawnej, uzasadnia przyjęcie jej mocy wstecznej. Przyjmując lub nie przyjmując wstecznego działania konkretnej ustawy, sądy zajmowały się rozważaniem dyspozycji konkretnego jej przepisu na tle ustalonego stanu faktycznego. Niejednokrotnie w rozważaniach brały pod uwagę i powoływały obie wskazane przesłanki (brzmienie ustawy i cel unormowania), mimo że już z samego brzmienia wynikała wyraźnie wsteczność działania i zbędne było rozważanie, czy cel przepisu uzasadnia ten wniosek. Sądy przyjmowały przy tym, co nie było kwestionowane w doktrynie, iż art. 3, jako przepis wyjątkowy, wymaga wykładni restryktywnej, a w związku z tym przepis stosowany przez sąd, regulujący konkretne zagadnienie, nie podlega wykładni rozszerzającej. 9. Odpowiedzi na pytanie, które z tych dwóch rozwiązań należy zastosować w konkretnej sytuacji faktycznej i prawnej, trzeba poszukiwać przede wszystkim w przepisach przejściowych do konkretnych ustaw oraz w przepisach wprowadzających Kodeks cywilny, mając oczywiście na względzie zasadę ogólną wyrażoną w art. 3. Ten sposób podejścia do zagadnienia można zaobserwować w orzecznictwie sądowym, w tym w orzecznictwie Sądu Najwyższego (zob. uchwała składu 7 sędziów SN z 26 maja 1988 r., III CZP 87/87, OSNCP 1989, nr 2, poz. 19). Wybrane tezy z orzecznictwa 10. Ustanowione w art. 3 k.c. wyjątki, mogące uzasadniać odstępstwo od zasady nieretroakcji, powinny wynikać zawsze z brzmienia lub celu. Stosowanie retroaktywne prawa nie może być bowiem wyprowadzone w drodze interpretacji, a musi być jasno wypowiedziane w samej ustawie (wyrok SN z 17 listopada 2011 r., IV CSK 70/11, Lex nr 1111007). 11. „U podstaw ochrony praw nabytych leży przede wszystkim pewność i stabilność prawa. Doceniając w pełni te wartości, w ocenie Trybunału Konstytucyjnego, nie można jednak nie liczyć się w określonych wypadkach z koniecznością dostosowywania pewnych rozwiązań prawnych do zmieniających się stosunków społecznych i ekonomicznych, w szczególności gdy zmiany istniejącego stanu prawnego zmierzają do rozwiązań trafniejszych z punktu widzenia założeń Konstytucji od rozwiązań dotychczasowych” (orzeczenie TK z 29 stycznia 1992 r., K 15/91, OTK 1992, nr 1, poz. 8). 12. Ciężar wykazania w procesie, iż naruszenie zasady lex retro non agit nie wywoła kolizji z innymi wartościami konstytucyjnymi, obciąża stronę wywodzącą z tego faktu skutki prawne – art. 6 k.c. (wyrok SN z 15 maja 2000 r., II CKN 293/00, OSNC 2000, nr 11, poz. 209). 13. „Odstępstwo od wyrażonej w art. 3 k.c. zasady lex retro non agit musi wynikać z wyraźnego brzmienia ustawy, a nie z jej celu. Trzeba przyjąć, że art. 3 k.c. w zakresie, w jakim odwołuje się do celu ustawy, utracił moc obowiązującą ze względu na desuetudo” (wyrok SN z 26 stycznia 2006 r., II CK 374/05, Biul. SN 2006, poz. 5). Poglady doktryny 14. Wskazany w art. 3 k.c. element celu, jako przesłanka dopuszczalności retroakcji, jest przedmiotem toczącej się w doktrynie i judykaturze dyskusji, w której wskazuje się na potrzebę ograniczenia, a nawet wyeliminowania kryterium celu nowej ustawy, jako wystarczającego uzasadnienia jej mocy wstecznej z uwagi na jego sprzeczność z wymaganiami państwa prawa (por. E. Łętowska, O potrzebie zmiany…, s. 292). Art. 3 26 Piotr Nazaruk Tytuł I. Przepisy wstępne 15. W zakresie, w jakim dany konflikt intertemporalny jest rozstrzygany przez art. 3 k.c., nie istnieje „luka w prawie”, którą można wypełnić w drodze analogii. Prowadzi to do wniosku, że nie jest dopuszczalne stosowanie w drodze analogii przepisów wprowadzających podstawowe akty prawne prawa cywilnego, jeżeli stoją one na gruncie zasady działania wstecz ustawy nowej. Aby można przyjąć, że ustawa nowa działa wstecz, konieczny jest wyraźny przepis prawa, zazwyczaj ujęty w samej ustawie nowej (M. Kłoda, Glosa do uchwały SN z 11 lutego 2005 r., III CZP 79/04, PS 2007, nr 3, s. 165). 16. W doktrynie wysunięto postulat de lege ferenda, aby w art. 3 k.c. dopuszczalna była retroakacja wyłącznie na podstawie wyraźnych postanowień ustawy, wskazując na brak uzasadnienia dla istnienia w tym względzie ogólnego przepisu (T. Pietrzykowski, Zasada nieretroakcji…, s. 35). Art. 4 (uchylony). NADUŻYCIE PRAWA PODMIOTOWEGO Art. 5. Nie można czynić ze swego prawa użytku, który by był sprzeczny ze społeczno- -gospodarczym przeznaczeniem tego prawa lub z zasadami współżycia społecznego. Takie działanie lub zaniechanie uprawnionego nie jest uważane za wykonywanie prawa i nie korzysta z ochrony. Zagadnienia ogólne 1. Teoria nadużycia prawa podmiotowego została sformułowana w art. 5 k.c. Odpowiada ona tzw. wewnętrznej teorii nadużycia prawa podmiotowego, zgodnie z którą czynienie ze swego prawa użytku sprzecznego ze społeczno-gospodarczym przeznaczeniem tego prawa lub z zasadami współżycia społecznego nie jest uważane za wykonywanie prawa i nie korzysta z ochrony. W myśl art. 5 zd. 2 k.c. działanie lub zaniechanie uprawnionego, sprzeczne z zasadami ujętymi w zdaniu 1, „nie jest uważane za wykonywanie prawa”. 2. Geneza regulacji art. 5 ma rodowód komunistyczny, ale istotne wydaje się to, aby, analizując ustawowe kryteria nadużycia prawa podmiotowego, odrzucić emocje związane z ideologią, która towarzyszyła ich wprowadzaniu. Mimo zmian ustrojowych i prawnych kolejne nowelizacje Kodeksu cywilnego nie przyniosły decyzji ustawodawcy o zastąpieniu kryteriów nadużycia prawa podmiotowego. W tej sytuacji znacznie ważniejsze od formułowania wniosków de lege ferenda i obligowania ustawodawcy do przywrócenia w art. 5 k.c. dobrej wiary oraz skreślenia kryterium społeczno-gospodarczego przeznaczenia prawa wydaje się racjonalne, zgodne z europejską i polską tradycją prawniczą, ustalenie treści mierników zawartych w tym przepisie (M. Pyziak-Szafnicka, System P.P., t. 1, 2007, s. 792 i n.). 3. Przez klauzulę generalną nadużycia prawa podmiotowego rozumie się przepisy prawne, w których nie są dokładnie sprecyzowane wszystkie elementy składające się na hipotezę czy dyspozycję normy prawnej, a ocena konkretnego stanu faktycznego pozostaje w dyspozycji organu stosującego prawo. Istotą i funkcją klauzul generalnych w prawie cywilnym jest możliwość uwzględnienia w ocenie różnego rodzaju okoliczności faktycznych, które nie mogą być – w oderwaniu od konkretnego stanu faktycznego – według jakiegoś schematu mającego walor bezwzględny oceniane raz na zawsze i w sposób jednakowy (por. post. SN z 29 marca 1979 r., III CRN 59/79, LexPolonica nr 309152). 4. Klauzula społeczno-gospodarczego przeznaczenia prawa ujęta w art. 5 jest ogólną normą społeczną, odnoszącą się do wszystkich możliwych przypadków, gdy powoływanie się na prawo podmiotowe nie stanowi jego wykonywania, lecz jego nadużywanie, które nie jest społecznie aprobowane i w związku z tym nie korzysta z ochrony. Zasady te zastąpiły Art. 4–5 Piotr Nazaruk 27 Księga I. Część ogólna w Kodeksie cywilnym, a także w innych ustawach regulujących stosunki cywilnoprawne, takie dawne zasady, jak zasada porządku publicznego, uczciwego obrotu czy też dobrych obyczajów. 5. Klauzula dobrych obyczajów występuje m.in. w art. 72 § 2, art. 3851 § 1, art. 3852 , art. 705 § 1 k.c., art. 249 § 1, art. 304 § 4 i art. 422 § 1 k.s.h., art. 17 u.s.d.g., art. 3 ust. 1, art. 16 ust. 1 pkt 1 i ust. 3 u.z.n.k., art. 200 i 210 pr.up.n. 6. Klauzula zasad współżycia społecznego zastąpiła w Kodeksie cywilnym i w innych ustawach z zakresu prawa cywilnego dawne klauzule słuszności, dobrej wiary w znaczeniu obiektywnym. Klauzula słuszności występuje także w innych regulacjach ustawowych, np. w art. 4172 , art. 7612 , art. 7643 § 1 i art. 7644 pkt 2 k.c., art. 614 k.r.o. oraz art. 556 § 1 pkt 2, art. 624 § 1 i art. 633 k.p.k. 7. Odesłania do zasad współżycia społecznego – poza art. 5 k.c. – występują w wielu przepisach Kodeksu cywilnego, a także w przepisach innych ustaw. Z punktu widzenia funkcji spełnianej przez te przepisy można wyróżnić następujące ich grupy: 1) przepisy wiążące ujemne skutki z zachowaniem się naruszającym zasady współżycia społecznego (art. 5, a także art. 58 § 2, art. 93 § 1 i 2, art. 94, art. 3531 , art. 754 i art. 1008 pkt 1 k.c.); 2) przepisy uzależniające powstanie, zmianę albo ustanie praw lub obowiązków od oceny stosunku prawnego dokonanej z punktu widzenia zasad współżycia społecznego (art. 3571 § 1, art. 3581 § 3, art. 411 pkt 2, art. 428, art. 431 § 2, art. 440, art. 446 § 2, art. 826 § 2, art. 827 i art. 902 k.c.); 3) przepisy posługujące się zasadami współżycia społecznego jako kryterium służącym do określenia treści stosunku prawnego (art. 56, art. 65 § 1, art. 140, art. 233, art. 287, art. 298 i art. 354 k.c.). 8. Korzystanie z prawa podmiotowego polega na możności: 1) podejmowania przez uprawnionego wszelkich działań dopuszczalnych w świetle obowią- zujących klauzul generalnych w odniesieniu do oznaczonego dobra, 2) żądania od konkretnej osoby konkretnego zachowania się, 3) jednostronnego kształtowania określonych stosunków prawnych. Uwzględniając podane sposoby korzystania z praw podmiotowych, wyróżnia się: a) prawa podmiotowe bezpośrednie, b) roszczenia, c) prawa kształtujące. W odniesieniu do wszystkich tych praw, zwłaszcza gdy dotyczą stosunków majątkowych, może wchodzić w grę ich nadużycie, a w związku z tym i stosowanie – wyrażonych w art. 5 – zasad społeczno-gospodarczego przeznaczenia prawa oraz zasad współżycia społecznego. 9. Reguły stosowania art. 5 przez osoby stosujące prawo nakazują zachowanie szczególnej ostrożności. Organ (sąd), uznając sprzeczność żądania osoby powołującej się na prawo podmiotowe z zasadami współżycia społecznego czy też społeczno-gospodarczego przeznaczenia prawa, powinien w każdym wypadku ustalić, która konkretnie zasada została naruszona i dlaczego. Przez odwoływanie się do klauzul generalnych przewidzianych w art. 5 nie można podważać pośrednio mocy obowiązującej przepisów prawa. Taka praktyka mogłaby prowadzić do naruszenia zasady praworządności w demokratycznym państwie prawnym, a w życiu gospodarczym do podważenia pewności obrotu, która w gospodarce rynkowej ma szczególne znaczenie. Zagadnienia szczegółowe i problemy praktyczne 10. Wykluczona jest możliwość zmniejszenia kary umownej w drodze podniesienia zarzutu nadużycia prawa (art. 5). Miarkowanie kary umownej wyklucza zastosowanie konstrukcji nadużycia prawa tym bardziej, że nadużycie prawa nie może prowadzić do zmniejszenia (lub zniweczenia) przysługującego komuś prawa. Posłużenie się tego typu zarzutem nie powoduje zmniejszenia kary umownej ani wygaśnięcia roszczenia powoda o jej zapłatę. Zazwyczaj jednak z powodu braku zmiany okoliczności tkwiących u podstaw podniesionego zarzutu roszczenie Art. 5 28 Piotr Nazaruk Tytuł I. Przepisy wstępne powoda nie będzie mogło być w przyszłości skutecznie dochodzone. Nic nie stoi jednak na przeszkodzie, aby dłużnik posłużył się zarzutem nadużycia prawa w wypadku, gdy np. wierzyciel nie poniósł szkody majątkowej (lub była ona obiektywnie nieznaczna), a przy tym uszczerbki w jego dobrach niemajątkowych („obiektywnie godnym ochrony interesie”, który zostaje naruszony w wyniku niewykonania lub nienależytego wykonania zobowiązania) wydają się nie zasługiwać na kompensację (W. Borysiak, Zastrzeżenie kary…, s. 17). 11. Zasada, zgodnie z którą bank nie może przeciwstawić beneficjentowi akredytywy zarzutów ze stosunku pokrycia i stosunku waluty, nie wyłącza podniesienia przez bank wobec beneficjenta zarzutu nadużycia prawa, opartego na naruszeniu przez beneficjenta stosunku waluty (wyrok SN z 22 kwietnia 1999 r., II CKN 204/98, OSNC 2000, nr 1, poz. 4, z glosą krytyczną W. Popiołka, OSP 2000, nr 3, poz. 43). 12. Zarzut nadużycia prawa nie może być skutecznie podnoszony, gdy przepis prawa rozstrzyga w sposób jednoznaczny określoną sytuację, nie pozostawiając sędziemu marginesu cennego, nawet jeżeli można było uznać, że dochodzi do pokrzywdzenia jednej ze stron. Art. 5 k.c. nie może stanowić podstawy do zaniechania lub ograniczenia (nabycia lub utraty) istniejących praw podmiotowych. Ponadto art. 5 k.c. nie może być podstawą odmowy stwierdzenia nabycia własności przez zasiedzenie, ponieważ nabycie to następuje ex lege (K. Czerwińska-Koral, Glosa do uchwały SN z 26 października 2007 r., III CZP 30/07, PPP 2008, nr 4, s. 95). 13. Stosowanie art. 5 jest możliwe, gdy przepis szczególny, odwołujący się do zasad współ- życia społecznego bądź też społeczno-gospodarczego przeznaczenia prawa, będzie określał również skutki tego naruszenia. Dla przykładu, jeżeli art. 58 § 2 k.c. stanowi, że nieważna jest czynność prawna sprzeczna z zasadami współżycia społecznego, to sąd, stwierdzając nieważność czynności – po ustaleniu okoliczności faktycznych uzasadniających taki wniosek – nie będzie powoływał się na art. 5. W takim wypadku trudno byłoby mówić o korzystaniu z prawa przez osobę powołującą się na nieważną czynność prawną w sposób sprzeczny z normami społecznymi i o nadużywaniu prawa podmiotowego. 14. W przypadku rozstrzygania sporu powstałego na tle wykonania umowy sąd będzie mógł (a właściwie będzie zobowiązany w razie podniesienia odpowiedniego zarzutu) rozstrzygnąć nie tylko o tym, czy cel i treść umowy nie sprzeciwiają się zasadom współżycia społecznego, ale w razie zajęcia negatywnego stanowiska w tej kwestii także o tym, czy powód – domagając się wykonania umowy – nie nadużywa prawa podmiotowego, a więc czy nie korzysta z niego w sposób sprzeczny z art. 5. 15. Wykładnia art. 5 pozwala w szczególności odróżnić okoliczność przysługiwania prawa lub jego nabycia (w znaczeniu statycznym) od wykonywania prawa (znaczenie dynamiczne). Nie można zatem stosować art. 5 w odniesieniu do samego nabycia prawa, w tym nabycia ex lege (np. w wyniku spadkobrania nie można uniemożliwić nabycia prawa do spadku, powołując okoliczność sprzecznego z zasadami współżycia społecznego postępowania spadkobiercy wzglę- dem spadkodawcy – poza ściśle uregulowaną instytucją niegodności dziedziczenia – art. 928) oraz wydziedziczenia art. 1008 k.c. (por. wyrok SN z 7 kwietnia 2004 r., IV CK 215/03, PiP 2005, nr 6, s. 111, z glosą aprobującą T. Justyńskiego). Wybrane tezy z orzecznictwa 16. Art. 5 jest najważniejszym z przepisów zawierających klauzule generalne. Stanowi on, że treść (granice) wszystkich uprawnień materialnego prawa cywilnego określają nie tylko normy prawne tworzące poszczególne uprawnienia, ale także zasady współżycia społecznego i spo- łeczno-gospodarcze przeznaczenie prawa. Taki jest sens zawartego w przepisie sformułowania, iż działanie lub zaniechanie formalnie zgodne z treścią prawa podmiotowego, lecz sprzeczne z zasadami współżycia społecznego lub społeczno-gospodarczym przeznaczeniem prawa, nie jest uważane za wykonywanie prawa i nie podlega ochronie. Art. 5 Piotr Nazaruk 29 Księga I. Część ogólna Ujęte w art. 5 klauzule – społeczno-gospodarczego przeznaczenia prawa i zasad współżycia społecznego – należy traktować jako normy społeczne ogólne, odnoszące się do wszystkich możliwych przypadków, gdy powoływanie się na prawo podmiotowe nie stanowi jego wykonywania, lecz jego nadużywanie, które nie jest społecznie aprobowane i w związku z tym nie korzysta z ochrony prawnej. Z istnienia domniemania, że korzystający z prawa podmiotowego postępuje zgodnie z zasadami współżycia społecznego, wynika, iż ciężar dowodu istnienia okoliczności faktycznych uzasadniający ten zarzut spoczywa na tym, kto ten zarzut podnosi (wyrok SA we Wrocławiu z 14 lutego 2012 r., I ACa 19/12, Lex nr 1125305). 17. Trudno przyjąć, że wierzyciel, który przekazuje sprawę do egzekucji, narusza zasady współżycia społecznego z tego powodu, że kieruje egzekucję do jedynego wartościowego składnika majątkowego (wyrok SA we Wrocławiu z 7 lutego 2012 r., I ACa 1419/11, Lex nr 1125304). 18. „Powołując się na zasady współżycia społecznego, nie można podważać ani modyfikować wyraźnych dyspozycji przepisów prawnych, które, jak art. 58 § 1 k.c., ze względu na bezpieczeństwo obrotu przewidują sankcję bezwzględnej nieważności dla czynności prawnych sprzecznych z prawem, nie przewidują od tego żadnych wyjątków, a więc samodzielnie, w sposób jednoznaczny i wyczerpujący przesądzają o prawach stron” (wyrok SN z 22 września 1987 r., III CRN 265/87, OSNCP 1989, nr 5, poz. 80). 19. „Sprzeczne z zasadami współżycia społecznego, w szczególności zaś z zasadą zapewnienia obywatelowi ochrony prawnej, z której może on rzeczywiście skorzystać, byłoby dopuszczenie sytuacji, w której nie może się on ubiegać naprawienia bardzo poważnej i pociągającej za sobą liczne konsekwencje szkody na osobie dlatego, że o poniesionym uszczerbku na zdrowiu, z przyczyn, za które nie ponosi żadnej odpowiedzialności, dowiedział się zbyt późno. Dla oceny, czy zarzut przedawnienia stanowi nadużycie prawa, rozstrzygające znaczenie mają okoliczności konkretnego wypadku, zachodzące po stronie dłużnika i wierzyciela, nie zawsze jednak muszą wiązać się z negatywną oceną zachowania dłużnika, przejawiającego się w utrudnianiu wcze- śniejszego dochodzenia roszczenia (wyrok SN z 13 marca 2009 r., II CSK 533/08, LexPolonica nr 2073250). 20. „Trudna sytuacja finansowa Państwa nie może usprawiedliwiać odmowy wypłaty odsetek od kwoty zadośćuczynienia zasądzonego od Skarbu Państwa” (orzeczenie SN z 15 marca 1995 r., III CRN 11/95, niepubl.). 21. „Żądanie uiszczenia opłaty rocznej za użytkowanie wieczyste, należnej za okres po przekształceniu prawa użytkowania wieczystego w prawo własności, może być w okolicznościach konkretnej sprawy uznane za nadużycie prawa (art. 5 k.c.)” (wyrok SN z 15 lutego 2002 r., V CA 2/02, OSP 2003, nr 6, poz. 77, z glosą T. Justyńskiego). 22. Właściciel działki nadużywa prawa, gdy żąda usunięcia z niej urządzeń przesyłowych, jeśli są niezbędne dla odbiorców, a całe przedsięwzięcie wiązałoby się z ogromnymi kosztami (wyrok SN z 9 lipca 2008 r., V CSK 52/08, LexPolonica nr 1926222). 23. W sytuacji, w której rzecz została sprzedana z wadami i część ceny nie została zapłacona w terminie ze względu na długotrwały proces sądowy w związku z obniżeniem ceny, żądanie przez sprzedawcę wadliwej rzeczy odsetek na podstawie art. 481 mogło być uznane za nadużycie prawa i Sąd władny był odmówić wierzycielowi odmowy udzielenia ochrony prawnej jego roszczeniu na podstawie art. 5 (wyrok SN z 20 czerwca 2008 r., IV CNP 12/2008, LexPolonica nr 2038537). 24. „Nadużycie prawa jest instytucją prawa materialnego, a nie procesowego, i nie można go stosować w szczególności do określonych w przepisach procesowych terminów dokonywania czynności procesowych i skutków niedochowania tych terminów, podnosząc, że zastosowanie art. 5 k.c. nie obejmuje instytucji prekluzji zarzutów i dowodów, przewidzianej w postępowaniu gospodarczym, m.in. w art. 47912 § 1 i art. 47914 § 2 k.p.c.” (wyrok SA w Katowicach z 26 maja 2006 r., I ACa 2191/05, MoP 2007, nr 24, s. 1374). Art. 5 30 Piotr Nazaruk Tytuł I. Przepisy wstępne 25. Klauzula z art. 5 nie znajduje zastosowania w odniesieniu do prawa publicznego, np. w sprawie z zakresu ubezpieczeń społecznych w odniesieniu do czynności organu rentowego, który wydając decyzję, realizuje ustawowe kompetencje organu władzy publicznej (wyrok SN z 23 października 2006 r., I UK 128/06, OSNP 2007, nr 23–24, poz. 359). 26. „Sąd wyjątkowo może nie uwzględnić zarzutu upływu terminu przedawnienia roszczenia – także wynikającego ze stosunku między przedsiębiorcami – jeżeli jego podniesienie przez pozwanego jest nadużyciem prawa” (wyrok SN z 27 czerwca 2001 r., II CKN 604/00, OSNC 2002, nr 3, poz. 32). Poglądy doktryny 27. W doktrynie przedmiotem ożywionego sporu, toczącego się na kilku niezmiernie obszernych płaszczyznach, jest to, czy zachowanie sprzeczne z czynnikami wskazanymi w art. 5 k.c. stanowi wykonywanie prawa podmiotowego, czy w istocie nim już nie jest (por. T. Justyński, Nadużycie prawa, s. 43–45 i 53–59). Najogólniej rzecz ujmując, w myśl starszej „teorii zewnętrznej”, zasady współżycia i przeznaczenie prawa stanowią „zewnętrzne” kryterium, które umniejsza w sposób następczy i niejako spoza pierwotnego zakresu prawa podmiotowego jego ostateczny zasięg (por. art. 135 k.z., odwołujący się do dobrej wiary i celu prawa). Teoria ta stwarza jednak wiele trudności, a zwłaszcza problem w odniesieniu do elementu bezprawno- ści w przypadku, gdy takim postępowaniem zostanie wyrządzona szkoda. Natomiast w myśl dominującej obecnie w doktrynie „teorii wewnętrznej” (S. Grzybowski, System P.C., t. I, 1985, s. 264 i n.; Z. Radwański, Prawo cywilne, s. 106; T. Justyński, Nadużycie..., s. 54) klauzula ta traktowana jest jako „wewnętrzne” kryterium, określające już uprzednio, pierwotnie zakres prawa podmiotowego. Druga teoria rozwiązuje w szczególności paradoks odszkodowawczych skutków nadużycia prawa, wskazując na pierwotną bezprawność sprawcy ewentualnej szkody. 28. Normy moralne pozostają w zasadniczym związku z zasadami współżycia społecznego, ale charakter tej relacji jest kontrowersyjny. Zdaniem jednych badaczy zasady współżycia stanowią w istocie pewien podzakres norm moralnych (tak A. Szpunar, Uwagi o nadużyciu…, s. 340). ONUS PROBANDI Art. 6. Ciężar udowodnienia faktu spoczywa na osobie, która z faktu tego wywodzi skutki prawne. Zagadnienia ogólne 1. Problematyka ciężaru dowodu (onus probandi) polega na ustaleniu, na kim – w razie istnienia sporu między stronami stosunku cywilnoprawnego – spoczywa obowiązek udowodnienia faktów mających znaczenie dla rozstrzygnięcia sprawy. Pojęcie ciężaru dowodu jest zaliczane tradycyjnie do problematyki prawa materialnego. Dlatego też przepis podstawowy w tym przedmiocie, określający samą zasadę rozkładu ciężaru dowodu, zamieszczony został w Kodeksie cywilnym, czyli w ustawie normującej zagadnienia materialnoprawne. 2. Art. 6 reguluje podstawowe reguły dowodowe, tj. pierwszą – generalnie wymagającą udowodnienia powołanego przez stronę faktu, powodującego powstanie określonych skutków prawnych, oraz drugą regułę, która sytuuje ciężar dowodu danego faktu po stronie osoby, która z tego faktu wywodzi skutki prawne. Pierwsza „zasada obowiązku udowodnienia powoływanego faktu” jest w istocie nieunikniona ze względów racjonalnych, ponieważ odmienna regulacja powodowałaby powstanie niedopuszczalnej łatwości wywodzenia skutków prawnych z prostego powołania się na fakt bez potrzeby jego udowodnienia. Natomiast druga stanowi „ogólną zasadę rozkładu ciężaru dowodu”, od której wyjątki mogą wskazywać niektóre przepisy szczególne. Art. 6 Piotr Nazaruk 31 Księga I. Część ogólna 3. Wyjątki od reguł z art. 6 dotyczą m.in. następujących faktów lub praw, dotyczących: dobrej lub złej wiary (art. 7), urodzenia się żywego dziecka (art. 9), bezprawności (art. 24 § 1), chwili śmierci osoby zaginionej (art. 31 § 1 i art. 32), korzystania do wspólnego użytku sąsiadów z urządzeń znajdujących się na granicy sąsiadujących gruntów (art. 154 § 1), równości udziałów współwłaścicieli (art. 197), winy (art. 224 § 2, art. 427, 429, 431 i art. 471), normalnego związku przyczynowego (art. 427, 433, 434, 435, 436 § 1 i art. 846 § 1), posiadania samoistnego, ciągłości posiadania i zgodności posiadania ze stanem prawnym (art. 339–341), zapłaty wynikającej z pokwitowania (art. 466), działania dłużnika ze świadomością pokrzywdzenia wierzycieli (art. 527 § 3 i art. 529), należytego stanu przesyłki (art. 781 § 2), jednakowej wartości wkładów wspólników w spółce cywilnej (art. 861 § 2), przymiotu spadkobiercy u osoby legitymującej się stwierdzeniem nabycia spadku (art. 1025 § 2). 4. Fakty powszechnie znane (społeczne, polityczne, historyczne, ekonomiczne, naukowe), co do których, w myśl art. 228 § 1 k.p.c., także nie jest wymagane prowadzenie postępowania dowodowego, mają taki właśnie charakter z uwagi na dodatkowy fakt obiektywnej, powszechnej ich znajomości. Fakty znane sądowi urzędowo, czyli fakty znane przynajmniej jednemu z sędziów orzekających w związku z jego działalnością urzędową, wywołują w myśl art. 228 § 2 k.p.c. skutki prawne, ale sąd powinien na rozprawie zwrócić na nie uwagę stron, umożliwiając im zajęcie w tej mierze stanowiska. 5. Instytucje domniemań faktycznych i prawnych są ściśle powiązane z problematyką ciężaru dowodu. Instytucja domniemań faktycznych traktowana jest dość powszechnie jako procesowa metoda dowodzenia, jako swoisty środek dowodowy mający na celu ułatwienie udowodnienia określonych faktów. Domniemanie prawne – stosownie do art. 234 k.p.c. – jest dla sądu wiążące. Sąd nie może ani go pominąć, ani też wyciągnąć z udowodnionej podstawy faktycznej innego wniosku od przyjętego w ustawie. Domniemania prawne, wbrew używanej nazwie, nie odnoszą się wyłącznie do domniemań prawa (np. prawa własności, przymiotu spadkobiercy itp.), lecz również, a w praktyce przede wszystkim, do faktów (np. dobrej lub złej wiary – art. 7 k.c., urodzenia się dziecka żywego – art. 9 k.c., chwili śmierci osoby zaginionej – art. 31 § 2 k.c.). 6. Klasyfikacja domniemań prawnych wskazuje na możliwość ich podziału na domniemania faktu i prawa. Domniemanie faktu łączy się z hipotezą normy prawnej, domniemanie prawa zaś z jej dyspozycją, o tyle nieomal powszechnie uznaje się podział domniemań prawnych na usuwalne czy też wzruszalne (praesumptiones iuris tantum) i nieusuwalne czy też niewzruszalne (praesumptiones iuris ac de iure). Dla praktyki obydwa wymienione podziały nie mają istotnego znaczenia. Z treści wielu przepisów prawa cywilnego, przewidujących domniemania prawne, nie można wyprowadzić niebudzącego wątpliwości wniosku, że ustawodawca ustanowił w jakimś przepisie domniemanie nieusuwalne. Przykładowo art. 5 u.k.w.h., regulujący rękojmię wiary publicznej ksiąg wieczystych, nie jest sprzeczny z ogólną zasadą, iż obalenie domniemania prawnego jest w każdym wypadku dopuszczalne. Zagadnienia szczegółowe i problemy praktyczne 7. Chociaż art. 6 został zamieszczony, jako norma materialnoprawna, w prawie materialnym, to w praktyce jest on stosowany, a w związku z tym i tłumaczony (wykładany) w postępowaniu sądowym. Wyjaśnienia do tego przepisu, a więc wyjaśnienia reguł obowią- zujących przy jego stosowaniu nie mogą być w tej sytuacji dokonywane bez nawiązywania do przepisów Kodeksu postępowania cywilnego. Stosowanie art. 6 wchodzi praktycznie w grę tylko w postępowaniu sądowym. Jeżeli strony stosunku cywilnoprawnego wyjaśniają sobie poza sądem występujące między nimi rozbieżności co do określonego stanu faktycznego (fakty), przepisy o rozkładzie ciężaru dowodu, mimo przypisywania im charakteru bezwzględnie obowiązujących (iuris cogentis), nie są stosowane. Nikt się nie powołuje na nie i nikt się do nich nie odwołuje. Art. 6 32 Piotr Nazaruk Tytuł I. Przepisy wstępne 8. Milczenie lub brak wypowiedzi strony przeciwnej wobec twierdzeń strony powołującej tylko dany fakt może być przez sąd uznane za pośrednie przyznanie faktu, ale także tylko wtedy, gdy przeprowadzone w toku postępowania dowody uzasadniają wysnucie wniosku, że strona przeciwna istotnie nie miała zamiaru zaprzeczyć danej okoliczności faktycznej (art. 230 k.p.c.). 9. O tym, co która ze stron stosunku cywilnoprawnego ma udowodnić w sporze toczącym się przed sądem, decydują przede wszystkim: przedmiot sporu, prawo materialne regulujące określone stosunki prawne oraz prawo procesowe normujące zasady postępowania dowodowego, w tym znaczenie domniemań faktycznych i prawnych. Dla przykładu, w sprawie o odszkodowanie (wynagrodzenie szkody) ciężar dowodu i rozkład tego ciężaru będą zależały od tego, co było przyczyną powstania szkody, a w związku z tym, jaka wchodzi w grę podstawa materialnoprawna odpowiedzialności pozwanego. 10. Niezależnie od przyczyny powstania szkody, poszkodowany – występujący w procesie sądowym w charakterze powoda – aby uzyskać odszkodowanie, musi wykazać, że szkodę wyrządził mu pozwany oraz wskazać wysokość tej szkody. Natomiast od podstawy odpowiedzialności pozwanego będzie zależało, która ze stron ma wykazać winę sprawcy szkody, stanowiącą w konkretnym wypadku podstawę odpowiedzialności. Jeżeli szkoda powstała poza stosunkiem zobowiązaniowym łączącym strony, pozwany ponosi odpowiedzialność na podstawie przepisów Kodeksu cywilnego o czynach niedozwolonych, a konkretnie na podstawie art. 415. W takim wypadku na powodzie spoczywa ciężar wykazania pozwanemu jego winy. W sytuacji natomiast, gdy szkoda wynika z niewykonania lub nienależytego wykonania zobowiązania, powód nie musi wykazywać pozwanemu jego winy, a jedynie fakt wyrządzenia przez niego szkody i jej wysokość. W tym wypadku odpowiedzialność sprawcy szkody reguluje art. 471, przewidujący domniemanie winy pozwanego. 11. Co do zasady, na tym spoczywa ciężar dowodu, kto twierdzi, a nie na tym, kto zaprzecza. Ciężar dowodu co do okoliczności wyjątkowych obciąża tego, kto z wyjątku tego wyprowadza dla siebie korzyści. Pozwany, który podnosi zarzuty, staje się powodem; w zakresie zarzutów podnoszonych przez pozwanego zajmuje on rolę powoda i na nim spoczywa ciężar dowodu. Każde twierdzenie strony (powoda i pozwanego) powinno być poparte dowodami (K. Czerwiń- ska-Koral, Pozwy osadzonych…, s. 59). Wybrane tezy z orzecznictwa 12. Ogólna zasada rozkładu ciężaru dowodu jest regułą w znaczeniu materialnym, wskazującą, kto poniesie skutki nieudowodnienia faktów istotnych dla rozstrzygnięcia sprawy, natomiast przepis art. 232 k.p.c. wskazuje, kto ponosi ciężar dowodu w znaczeniu formalnym „kto powinien przedstawiać dowody” (wyrok SN z 17 lutego 2006 r., V CSK 129/05, LexPolonica nr 2059692). 13. Jeżeli materiał dowodowy zgromadzony w sprawie nie daje podstawy do dokonania odpowiednich ustaleń faktycznych w myśl twierdzeń jednej ze stron, sąd musi wyciągnąć ujemne konsekwencje z braku udowodnienia faktów przytoczonych na uzasadnienie żądań lub zarzutów. Należy to rozumieć w ten sposób, że strona, która nie przytoczyła wystarczających dowodów na poparcie swych twierdzeń, ponosi ryzyko niekorzystnego dla siebie rozstrzygnię- cia, o ile ciężar dowodu co do tych okoliczności na niej spoczywał (wyrok SA we Wrocławiu z 18 stycznia 2012 r., I ACa 1320/11, Lex nr 1108777). 14. W sytuacji mobbingu ciężar jego udowodnienia zarówno w aspekcie formalnym, jak i materialnym spoczywa na pracowniku (wyrok SN z 6 grudnia 2005 r., III PK 94/05, PiZS 2006, nr 7, s. 35). 15. Przepis art. 6 k.c. wskazuje tylko podmiot zobowiązany do udowodnienia faktu, natomiast ocena, czy wywiązał się on w istocie z tego obowiązku, „nie należy już do materii objętej Art. 6 Piotr Nazaruk 33 Księga I. Część ogólna dyspozycją art. 6 k.c., a stanowi aspekt mieszczący się już w domenie przepisów procesowych” (wyrok SN z 8 listopada 2005 r., I CK 178/05, LexPolonica nr 1539023). 16. W sprawach rozpoznawanych w postępowaniu nieprocesowym ciężar dowodu obciąża z reguły tego uczestnika, który z określonego faktu wywodzi skutki prawne. Tak więc np. ciężar dowodu wykazania określonych w art. 43 § 2 k.r.o. przesłanek ustalenia nierównych udziałów w majątku wspólnym małżonków spoczywa na uczestniku postępowania, który zgłosił wniosek o takie ustalenie (orzeczenie SN z 2 października 1997 r., II CKN 348/97, niepubl.). 17. „W razie nienależytego wykonania umowy ciężar dowodu braku okoliczności zwalniają- cych od odpowiedzialności ciąży na dłużniku” (wyrok SN z 5 grudnia 2008 r., III CSK 211/08, LexPolonica nr 2077157). 18. Nie można mylić ról procesowych pozwanego i powoda. To powód, który dochodzi zapłaty za towar, musi wykazać, jaki towar dostarczył i za jaki nie otrzymał zapłaty w terminie (wyrok SN z 7 listopada 2007 r., II CSK 341/07, LexPolonica nr 1685609). Poglądy doktryny 19. Ciężar dowodu wskazany w art. 6 k.c. dotyczy także wykazania związków występujących pomiędzy faktami, a w szczególności związku przyczynowo-skutkowego, czyli że jeden fakt stanowi skutek drugiego faktu. W szczególności dotyczy to wykazania, że pomiędzy konkretną szkodą a jej przyczyną zaistniał związek przyczynowy, a sformułowanie „normalne następstwo” nie oznacza „następstwa koniecznego” (tak H. Ciepła, J. Skibińska-Adamowicz, Status prawny…, s. 5). 20. Swoistość odpowiedzialności członków zarządu wynikająca z art. 299 k.s.h. wyraża się więc w odmiennym od typowego (art. 6 k.c.) rozkładzie ciężaru dowodzenia i określeniu reguł dowodzenia. Wierzyciel musi w gruncie rzeczy udowodnić tylko jedną przesłankę: bezskuteczność egzekucji prowadzonej przez niego przeciwko spółce. Wyczerpuje to pod względem dowodowym zaistnienie szkody, a także jej postać i wysokość (M. Bąba, Swoistość odpowiedzialności…, s. 61). 21. Wierzyciel żądający sumy dwukrotnie wyższej od wartości zadatku ponosi ciężar dowodu, że spełnił świadczenie z tytułu zadatku oraz że dłużnik nie wykonał umowy, a dłużnik musi udowodnić wystąpienie okoliczności zwalniających go od odpowiedzialności z tytułu zadatku (J. Jacyszyn, Zadatek wzmacnia…, s. 9). DOMNIEMANIE DOBREJ WIARY Art. 7. Jeżeli ustawa uzależnia skutki prawne od dobrej lub złej wiary, domniemywa się istnienie dobrej wiary. Zagadnienia ogólne 1. Konstrukcja art. 7 to normatywna zasada ochrony dobrej wiary, wynikającej z zało- żenia, że w praktyce społecznej fakt dobrej wiary stanowi sytuację typową, a wypadki jej braku należą do wyjątków. Art. 7 wprowadza domniemanie dobrej wiary. Jest to tzw. domniemanie prawne. Odmienna konstrukcja, zakładająca potrzebę przeprowadzenia pozytywnego dowodu dobrej wiary, stawiałaby jej podmiot w szczególnie trudnej sytuacji, ponieważ udowodnienie faktu niewiedzy jest niezwykle trudne i nawet bardzo starannie zgromadzone dowody, przedstawione w toku rzetelnie i wnikliwie przeprowadzonego postępowania dowodowego nierzadko pozostawiają jednak wątpliwości co do faktu dobrej wiary. Dobra wiara w tym znaczeniu jest klauzulą generalną, alternatywną w stosunku do zasad współżycia społecznego. Jest ona Art. 7 34 Piotr Nazaruk Tytuł I. Przepisy wstępne niewątpliwie pojęciem ocennym, dzięki któremu sędzia uzyskuje pewien margines swobody w aksjologicznej weryfikacji zachowania podmiotu. 2. Stan dobrej wiary nie jest zawarty w obowiązujących przepisach prawa. Przyjmuje się powszechnie, że w dobrej wierze jest ten, kto, powołując się na określone prawo lub stosunek cywilnoprawny, jest przekonany o przysługiwaniu mu tego prawa lub istnieniu określonego stosunku prawnego, gdy w rzeczywistości jest on w błędzie co do istotnego stanu rzeczy. Aby przyjąć dobrą wiarę, błędne przekonanie o istnieniu prawa lub stosunku prawnego musi być w konkretnych okolicznościach usprawiedliwione. Dobra wiara jest faktem o charakterze stanu mentalnego, intelektualnym, polegającym na usprawiedliwionej niewiedzy określonego podmiotu o istnieniu określonych stanów prawnych. 3. Stan złej wiary stanowi sytuację przeciwną, w której występuje wiedza podmiotu albo nieusprawiedliwiona niewiedza dotycząca wskazanych stanów prawnych. Tu dana osoba wie o okolicznościach decydujących o zastosowaniu normy prawnej uzależniającej istnienie skutku prawnego od dobrej lub złej wiary lub mogła się ona o tym dowiedzieć przy zachowaniu należytej staranności. 4. Interpretacja dobrej wiary, jako tzw. klauzuli generalnej, podlegała ewolucji, zarówno w znaczeniu obiektywnym, jak i subiektywnym. Pod rządem obowiązującego do końca 1964 r. Kodeksu zobowiązań odwoływano się do klauzuli dobrej wiary w znaczeniu obiektywnym, podobnie jak do klauzul moralności, słuszności, dobrych obyczajów. Obecnie klauzule dobrej i złej wiary zamieszczone w art. 7 odnoszą się do tych pojęć w ich znaczeniu subiektywnym. Przyjmuje się powszechnie, że dobra wiara w znaczeniu obiektywnym straciła rację bytu, gdyż zastąpiły ją zasady współżycia społecznego uregulowane w art. 5. Dobra wiara jest obecnie jednym z elementów składających się na ogólne określenie klauzuli zasad współżycia społecznego. 5. Zakresy dobrej i złej wiary stanowią zbiory w pełni rozłączne, a zatem ustalenie dobrej wiary przesądza, że nie występuje zła wiara, a stwierdzenie tej ostatniej wyklucza z kolei dobrą wiarę. Ma to podstawowe znaczenie ze względu na zróżnicowaną regulację określenia lub przesłanek dobrej albo złej wiary. Ustalenie występowania lub braku okoliczności usprawiedliwiających niewiedzę podmiotu zależy od rodzaju sytuacji, których dotyczy dobra albo zła wiara i zróżnicowanej regulacji ich kryteriów zawartej w przepisach szczególnych, do których zaliczyć można m.in.: art. 83 § 2, art. 169, 170, 172, 176, 192, 224–228, 231, 310, 342, 344, 464, 885, 886, 1028 k.c.; art. 20 § 2 k.r.o.; art. 6 u.k.s.h.; art. 10 i 16 ustawy z 28 kwietnia 1936 r. – Prawo wekslowe (Dz.U. Nr 37, poz. 282 ze zm.); art. 13 i 21 ustawy z 28 kwietnia 1936 r. – Prawo czekowe (Dz.U. Nr 37, poz. 283 ze zm.); art. 255 i art. 545 § 4 k.p.c.; art. 14 ustawy z 20 sierpnia 1997 r. o Krajowym Rejestrze Sądowym (tekst jedn. Dz.U. z 2007 r. Nr 168, poz. 1186 ze zm.). Zagadnienia szczegółowe i problemy praktyczne 6. Pojęcie dobrej wiary w praktyce może być różnie rozumiane na tle poszczególnych przepisów. W szczególności np. w orzecznictwie i w doktrynie przeważa rygorystyczne rozumienie dobrej wiary jako okoliczności warunkującej nabycie własności nieruchomości przez zasiedzenie w krótszym terminie niż 20 lat (art. 172) oraz bardziej elastyczne jej rozumienie jako przesłanki dochodzenia roszczenia o przeniesienie własności gruntu zajętego pod budowę (art. 231); zob. uwagi do tych artykułów, a także do innych przepisów odsyłających do pojęcia dobrej wiary. 7. Nabycie od nieuprawnionego następuje wtedy, gdy osoba dała wiarę domniemaniom kreowanym przez ustawodawcę, związanym z posiadaniem rzeczy ruchomej (art. 339 i 341 k.c.), z wpisem do księgi wieczystej (art. 3 u.k.w.h.), ze stwierdzeniem nabycia spadku (art. 1025 § 2 k.c.). Ochrona dobrej wiary nabywców jest więc logiczną konsekwencją przyjęcia przez ustawodawcę pewnych założeń ogólnych, służących bezpieczeństwu obrotu prawnego (por. na temat teorii legitymacji M. Pyziak-Szafnicka, System P.P., t. 1, 2007). Art. 7 Piotr Nazaruk 35 Księga I. Część ogólna 8. W świetle art. 7 k.c. dopiero jednoznaczne udowodnienie złej wiary podważa (obala) wniosek domniemania o działaniu w dobrej wierze. Natomiast nie powodują takiego skutku sytuacje podania w wątpliwość dobrej wiary czy stworzenia stanu niepewności co do tego, w jakiej rzeczywistej wierze działał podmiot powołujący się na domniemanie (B. Janiszewska, Glosa do postanowienia SN z 18 listopada 2004 r., I CK 230/04, „Rejent” 2006, nr 12, s. 121). Wybrane tezy z orzecznictwa 9. Domniemanie dobrej wiary wyrażone w art. 7 ma charakter domniemania prawnego, wzruszalnego, opartego na przesłance uzależnienia skutków prawnych od występowania dobrej lub złej wiary i płynącym z tej przesłanki wniosku o występowaniu dobrej albo złej wiary (wyrok SN z 24 maja 2005 r., V CK 48/05, MoP 2005, nr 12, s. 571). 10. „Sąd nie musi kierować się domniemaniem przewidzianym w art. 7 k.c., jeśli uznaje jego obalenie w wyniku toczącego się postępowania dowodowego” (postanowienie SN z 13 paź- dziernika 2005 r., IV CK 165/05, LexPolonica nr 1632088). 11. „Konstrukcja art. 7 k.c. opiera się na domniemaniu dopuszczającym przeciwdowód oraz że domniemanie to może być obalone za pomocą wszelkich środków dowodowych. Ocena, czy domniemanie dobrej wiary zostało w konkretnym wypadku obalone dowodami złej wiary, zależy od wyników postępowania dowodowego” (wyrok SN z 19 czerwca 1997 r., III CKN 114/97, LexPolonica nr 1935510). 12. Domniemanie istnienia dobrej wiary wywołujące określone skutki w zakresie roszczeń właściciela przeciwko posiadaczowi o wynagrodzenie za korzystanie z rzeczy (art. 224 § 1, art. 228) odnosi się zarówno do posiadacza samoistnego, jak i zależnego (art. 230). Domniemanie to jest wzruszalne, ale ciężar jego obalenia spoczywa na dochodzącym roszczenia, który z przypisania złej wiary pozwanej wywodzi korzystne dla siebie skutki prawne (wyrok SN z 5 listopada 2010 r., I CSK 3/10, Lex nr 786547). 13. Przepis art. 7 k.c. stanowi wyjątek – lex specialis – względem art. 6, ponieważ w odniesieniu do faktu dobrej wiary zdejmuje ciężar związanego z nią dowodu z podmiotu, który korzysta z jej skutków prawnych. W myśl art. 6 podmiot ten zmuszony byłby prowadzić trudny dowód na istnienie swojej dobrej wiary, lecz dzięki domniemaniu z art. 7 jest z tego zwolniony, a ewentualny dowód przeciwny obciąża drugą stronę (postanowienie SN z 6 lutego 1998 r., I CKN 484/97, LexPolonica nr 1546765). Poglądy doktryny 14. Dobra albo zła wiara osób fizycznych stanowiących organy osoby prawnej skutkuje przypisaniem osobie prawnej tego stanu. Dla przyjęcia dobrej wiary osoby prawnej działającej poprzez organ kolegialny konieczna jest dobra wiara wszystkich jego członków dokonujących czynności, a nawet nieuczestniczącego w jej dokonaniu, jeżeli wiedział o czynności i mógł poinformować pozostałych o istniejącym stanie rzeczy (M. Pazdan, Dobra lub zła wiara…, s. 190 i n.). 15. Nie istnieje definicja ustawowa dobrej wiary. Nie ma też pełnej zgodności co do tego, czy pojęcie to należy rozumieć tak samo na gruncie całego prawa cywilnego, a nawet czy w prawie rzeczowym chodzi zawsze o tę samą dobrą wiarę. A. Szpunar wyrażał przekonanie, że kryteria oceny są płynne, a tezy o jednolitości pojęcia dobrej wiary w polskim prawie rzeczowym nie da się utrzymać (A. Szpunar, Dobra wiara…, s. 4). 16. Więzi pomiędzy członkami wieloosobowego organu osoby prawnej są znacznie silniejsze niż między osobami występującymi po tej samej stronie stosunku prawnego. Skłania to do daleko posuniętej ostrożności w przenoszeniu rozstrzygnięć sformułowanych na tle problematyki kolegialnych organów osoby prawnej na grunt zagadnień wyłaniających się w związku Art. 7 36 Piotr Nazaruk Tytuł II. Osoby z wielością podmiotów po stronie czynności prawnej. W rezultacie – analogicznie do sytuacji jak przy wadach oświadczeń woli – należałoby dążyć do niezależnego rozpatrywania następstw złej wiary występującej jedynie u niektórych osób uczestniczących w czynności po tej samej stronie (B. Swaczyna, Prawne konsekwencje…, s. 59). Tytuł II OSOBY Literatura: M. Bednarek, Wzorce umów, w: System P.P., t. 5, 2006; T. Białek, K. Zajączkowska-Weremczuk, Ochrona danych osobowych przedsiębiorcy będącego osobą fizyczną, PUG 2007, nr 3; M. Bielecki, Kurator w spółce kapitałowej, Pr.Sp. 2007, nr 10; P. Bielski, Prowadzenie przedsiębiorstwa jako cecha konstrukcyjna spółki jawnej w prawie polskim, Pr.Sp. 2009, nr 2; G. Bieniek, H. Pietrzykowski, Reprezentacje Skarbu Państwa i jednostek samorządu terytorialnego, Warszawa 2006; W. Broniewicz, Zdolność sądowa w postępowaniu cywilnym, NP 1965, nr 5; P. Bodył-Szymala, Małoletni posiadaczem rachunku bankowego, cz. I, Pr.Bank. 2004, nr 12; M. Borkowski, Konsekwencje prawne działania „fałszywego” piastuna organu osoby prawnej, PPH 2008, nr 7; A. Cisek, Dobra osobiste i ich niemajątkowa ochrona w kodeksie cywilnym, Wrocław 1989; K.A. Dadańska, Działanie osoby prawnej, Warszawa 2006; S. Dmowski, S. Rudnicki, Komentarz…, 2011, uwagi do art. 8–32 k.c.; P. Drapała, Umowa o zwolnienie dłużnika przez osobę trzecią z obowiązku świadczenia (art. 392 k.c.), PS 2003, nr 2; E. Drozd, Uzyskanie pełnoletności przez zawarcie małżeństwa, NP 1969, nr 7–8; M. Dziurda, Reprezentacja Skarbu Państwa w procesie cywilnym, Kraków 2005; J. Frąckowiak, Instytucje prawa handlowego w kodeksie cywilnym; „Rejent” 2003, nr 6; N. Gail, Skarb Państwa, Warszawa 1996; P. Granecki, Dobra osobiste w prawie polskim – zagadnienia dóbr osobistych osób prawnych, PS 2002, nr 5; T. Gizbert-Studnicki, Znaczenie terminu „domniemanie prawne” w języku prawnym i prawniczym, RPEiS 1974, nr 1; B. Gliniecki, Funkcje firmy przedsiębiorcy, PPH 2008, nr 4; E. Gniewek (red.), Kodeks..., 2011, uwagi do art. 8–4310 k.c.; K. Gondorek, A. Ustowska, Prawo o aktach stanu cywilnego z komentarzem, Warszawa 1991; J. Grykiel, Pojęcie działalności gospodarczej i zawodowej w rozumieniu art. 43(1) k.c., SP 2005, nr 4; S. Grzybowski, System P.C., t. 1, 1985; M. Gutowski, Nieważność czynności prawnych, Warszawa 2006; J. Haberko, Umowa sprzedaży konsumenckiej zawarta poza lokalem przedsiębiorstwa, PS 2007, nr 3; J. Ignatowicz, M. Nazar, Prawo rodzinne, Warszawa 2006; U. Jackowiak (red.), Kodeks pracy z komentarzem, Gdynia 2004; T. Justyński, Poczęcie i urodzenie się dziecka jako źródło odpowiedzialności cywilnej, Kraków 2003; S. Kalus, Opieka nad osobą całkowicie ubezwłasnowolnioną, Katowice 1989; K. Kańska, Pojęcie konsumenta w kodeksie cywilnym na tle tendencji europejskich, KPP 2004, nr 1; W.J. Katner, Podstawowe zagadnienia prawne nowej ustawy o swobodzie działalności gospodarczej, PPH 2004, nr 12; W.J. Katner, Podwójna czy potrójna podmiotowość w prawie cywilnym, w: Księga Pamiątkowa Prof. M. Pazdana, Kraków 2005; A. Kidyba (red.), Kodeks cywilny, t.1, 2009, uwagi do art. 8–32 k.c.; A. Kidyba, Prawo handlowe, Warszawa 2007; M. Klapczyńska, Firma i jej ochrona, Warszawa 2004; A. Klein, Zdolność prawna, zdolność do czynności prawnych i inne zdolności a klasyfikacja zdarzeń prawnych, SC 1969, t. XIII–XIV; W. Klyta, Siedziba osoby prawnej, KPP 2001, nr 3; A. Kołodziej, Licencja firmy. O naturze prawa do firmy po nowelizacji Kodeksu cywilnego, KPP 2004, nr 1; A. Kopff, Ochrona sfery życia prywatnego jednostki w świetle doktryny i orzecznictwa, ZNUJ 1982, nr 100; B. Kordasiewicz, Jednostka wobec środków masowego przekazu, Wrocław 1991; B. Kordasiewicz, W sprawie obiektywnych i subiektywnych kryteriów oceny naruszenia dóbr osobistych, w: Prace z prawa cywilnego. Wydane dla uczczenia pracy naukowej Profesora Józefa Stanisława Piątowskiego, red. B. Kordasiewicz, E. Łętowska, Ossolineum 1985; S. Koroluk, Nowa definicja konsumenta w k.c., „Radca Prawny” 2003, nr 3; S. Koroluk, Zmiana definicji konsumenta w Kodeksie cywilnym – Propozycja interpretacji, MoP 2003, nr 10; C. Kosikowski, Pojęcie przedsiębiorcy w prawie polskim, PiP 2001, nr 4; K. Kruszewska-Sobczyk, M. Sobczyk, Niedozwolone klauzule w umowach zawieranych przez konsumenta, „Radca Prawny” 2004, nr 4; K. Lubiński, Postępowanie o ubezwłasnowolnienie, Warszawa 1979; E. Łętowska, Europejskie prawo umów konsumenckich, Warszawa 2004; J. Marciniak, Treść i sprawowanie opieki nad małoletnim, Warszawa 1975; E. Marszałkowska-Krześ, Wpisy w rejestrze przedsiębiorców dotyczące spółek handlowych, Warszawa 2004; J. Matys, Dobra osobiste osób prawnych i ich niemajątkowa ochrona, MoP 2006, nr 10; L. Morawski, Domniemania a dowody prawnicze, Toruń 1981; J.P. Naworski, Wpis do rejestru sądowego jako przesłanka nabycia osobowości prawnej, „Glosa” 2000, nr 5; M. Nesterowicz, Prawo medyczne, Toruń 2005; M. Nesterowicz, Zadośćuczynienie pieniężne za doznaną krzywdę w „procesach lekarskich”, PiP 2005, nr 3; M. Nogaj, Problemy związane ze statusem rezydenta i nierezydenta w świetle przepisów prawa dewizowego, ze szczególnym uwzględnieniem obowiązków banków upoważnionych, „Radca Prawny” 2000, nr 3; J. Nowacki, Domniemania prawne, Katowice 1976; A. Oleszko, Strony czynności notarialnych jako „konsumenci”, „Rejent” 2006, nr 6; L.K. Paprzycki, Psychiatryczno-neurologiczno-psychologiczne aspekty postępowania cywilnego w przedmiocie ubezwłasnowolnienia – zagadnienia prawne, „Palestra” 2009, nr 1–2; M. Pazdan, Cudzoziemiec klientem polskiego notariusza, „Rejent” 2001, nr 7–8; M. Pazdan, Domniemania dotyczące kommorientów w prawie cywilnym, w: Rozważania o państwie i prawie, Katowice 1993; M. Pazdan, Kodeks spółek handlowych a kodeks cywilny, PiP 2001, nr 2; M. Pazdan, Niektóre konsekwencje teorii organów, ZNUŚ 1969, t. I; M. Pazdan, w: System P.P., t. I, Warszawa 2007; K. Pietrzykowski (red.), Kodeks cywilny, t. 1,2008, uwagi do art. 8–32 k.c.; M. Piotrowska, Notariusz – nietypowy przedsiębiorca?, „Rejent” 2007, nr 7–8; M.  Pyziak-Szafnicka (red.), Kodeks cywilny. Część ogólna. Komentarz, Warszawa 2009; W. Pyzioł,  Umowa Art. 7 Piotr Nazaruk 37 Księga I. Część ogólna rachunku bankowego a zasada swobody kontraktowania (zagadnienia wybrane, cz. II), Pr. Bank. 1996, nr 1; G. Radecki, Organy osób prawnych kościoła katolickiego w Polsce, „Rejent” 2003, nr 7–8; Z. Radwański, Koncepcja praw podmiotowych osobistych, RPEiS 1988, nr 2; Z. Radwański, Podmioty prawa cywilnego w świetle zmian kodeksu cywilnego przeprowadzonych ustawą z dnia 14 lutego 2003 r., PS 2003, nr 7–8; Z. Radwański (red.), Zielona księga. Optymalna wizja Kodeksu cywilnego w Rzeczypospolitej Polskiej, Warszawa 2006; M. Rejdak, Definicja konsumenta w rozumieniu kodeksu cywilnego (art. 22 1 k.c.), „Rejent” 2006, nr 1; S. Rudnicki, Ochrona dóbr osobistych na podstawie art. 23 i 24 k.c. w orzecznictwie Sądu najwyższego w latach 1985–1991, PS 1992, nr 1; S. Rudnicki, Wybrane problemy z zakresu ochrony dóbr osobistych na tle orzecznictwa Sądu Najwyższego, w: Księga pamiątkowa dedykowana prof. Stanisławowi Sołtysińskiemu, Poznań 2005; M. Safjan, Prawo wobec ingerencji w naturę ludzkiej prokreacji, Warszawa 1994; M. Safjan (red.), System P.P., t. 1, 2007; J. Sitko, Firma w świetle przepisów kodeksu cywilnego, PPH 2003, nr 5, s. 25; E. Skowrońska-Bocian, Sytuacja jednostek organizacyjnych niebędących osobami prawnymi, PUG 2007, nr 6; R. Skubisz, Prawo do firmy i jego ochrona, PiP 1993, nr 1; T. Sokołowski, Władza rodzicielska nad dorastają- cym dzieckiem, Poznań 1987; J. Szwaja, w: Komentarz KSH, t. V – uwagi do art. 431–10; T. Smyczyński, Nasciturus jako dobro prawne, w: Problemy kodyfikacji prawa cywilnego, Poznań 1990, s. 67–75; T. Smyczyński, Pojęcie i status prawny dziecka poczętego, SP 1989, nr 4; J. Strzebińczyk, System P.P., t. 12, 2012; A. Sylwestrzak, Obowiązki dziecka wobec rodziców, RPEiS 2001, nr 3; A. Szpunar, Domniemanie równoczesnej śmierci kilku osób uznanych za zmarłe, w razie wątpliwości, która z nich zmarła wcześniej – Glosa do orzeczenia SN z 25 listopada 1949 r., C 1500/49, PiP 1950, nr 4; A. Szpunar, Kilka uwag o ochronie praw osobistych, PS 2003, nr 1; A. Szpunar, Ochrona dóbr osobistych, Warszawa 1979; J. Szwaja, O przyszłym uregulowaniu firmy, PiP 1994, nr 12, s. 40 i n.; J. Szwaja, Zasada wyłączności firmy, Pr.Sp. 2004, nr 5; M. Szydło, Pojęcie przedsiębiorcy w prawie polskim, PS 2002, nr 7–8; T. Targosz, Nadużycie osobowości prawnej, Kraków 2004; A. Taudul, Rezydencja podatkowa – praktyczne aspekty, PP 2006, nr 8; M. Watrakiewicz, Wiek a zdolność do czynności prawnych, KPP 2003, nr 3; M.F. Wejman, Wzorce umów na stronach www i w poczcie elektronicznej, TPP 2000, nr 4; A. Wolter, J. Ignatowicz, K. Stefaniuk, Prawo cywilne. Zarys części ogólnej, Warszawa 2003; J. Wróblewski, Teorie osób prawnych – zarys podejścia semiotycznego, w: Studia z prawa cywilnego, Warszawa-Łódź 1983; P. Zaporowski, Czy przedsiębiorcą może być osoba fizyczna niemająca pełnej zdolności do czynności prawnych? „Palestra” 2006, nr 7–8; P. Zaporowski, Prowadzenie nabytego przedsiębiorstwa pod dotychczasową nazwą, PS 2005, nr 5; P. Zaporowski, Spory wokół nowego prawa firmowego, „Rejent” 2004, nr 5; P. Zaporowski, Zalety i wady unormowania skracania firm w art. 435 § 4 k.c., KPP 2006, nr 4; A. Żygadło, Ochrona tajemnicy bankowej jako dobra osobistego, PiP 2009, nr 5; T. Żyznowski, Firma w Kodeksie cywilnym, PS 2003, nr 9. Dział I OSOBY FIZYCZNE Rozdział I ZDOLNOŚĆ PRAWNA I ZDOLNOŚĆ DO CZYNNOŚCI PRAWNYCH ZDOLNOŚĆ PRAWNA Art. 8. § 1. Każdy człowiek od chwili urodzenia ma zdolność prawną. § 2 (uchylony). Zagadnienia ogólne 1. Podmiotowość prawna to konstrukcja, na którą składają się dwa pojęcia, a mianowicie: zdolność prawna i zdolność do czynności prawnych. Kodeks cywilny przyznaje każdemu człowiekowi i każdej osobie prawnej zdolność prawną. Zdolność prawna przysługuje każdemu człowiekowi zasadniczo w takim samym zakresie. Każda osoba fizyczna może więc stać się podmiotem praw i obowiązków dostępnych dla osób fizycznych. Kodeks cywilny reguluje stosunki cywilnoprawne między osobami fizycznymi i osobami prawnymi. Osoby te są więc podmiotami prawa występującymi w stosunkach społecznych i gospodarczych. W prawie polskim występują w zasadzie tylko te dwa rodzaje podmiotów prawa: osoby fizyczne, czyli jednostki ludzkie, i osoby prawne, czyli twory społeczne, którym prawo przyznaje podmiotowość prawną. W teorii, a także w praktyce, zwłaszcza gospodarczej, dopuszcza się możliwość samodzielnego działania jednostek organizacyjnych niemających osobowości prawnej, nazywanych niekiedy ułomnymi lub niepełnymi osobami prawnymi. Art. 8 38 Piotr Nazaruk Tytuł II. Osoby 2. Pojęcie zdolności prawnej nie zostało zdefiniowane w art. 8, gdyż ustawodawca uznał rozumienie tego pojęcia za utrwalone i niebudzące wątpliwości. Zdolność prawna w rozumieniu art. 8 jest kategorią ściśle normatywną. Na pewno nie jest to pojęcie potoczne. W języku codziennym bowiem nie ma ono żadnego znaczenia. Brak ustawowej definicji nie przekreśla normatywnego charakteru tego pojęcia. Zostało ono zatem użyte przez ustawodawcę w przepisie, którego treścią jest nadanie określonej kategorii osób zdolności prawnej. Zagadnienie zdolności prawnej jako koniecznego atrybutu każdej osoby (fizycznej, prawnej), warunkującego możliwość prawnie doniosłej obecności w obrocie, wiąże się z problematyką podmiotowości prawnej. Precyzyjne rozróżnienie tych pojęć nie jest możliwe. 3. Powstanie zdolności prawnej osoby fizycznej, jako istoty ludzkiej, powstaje z chwilą jej urodzenia. Po urodzeniu osoba fizyczna nabywa atrybut zdolności prawnej, czyli zdolności do bycia podmiotem praw i obowiązków cywilnoprawnych. Zdolność prawna jest atrybutem przysługującym każdemu człowiekowi. Nie można się jej zrzec ani też jej ograniczyć lub przenieść na inną osobę w drodze czynności prawnej. Zdolność prawna powstaje i wygasa z mocy samego prawa z chwilą powstania warunków przewidzianych w art. 8. 4. Urodzenie człowieka to wydobycie się noworodka z ustroju matki. Urodzenie może być żywe albo martwe, a w tym ostatnim wypadku noworodek nie uzyskuje zdolności prawnej, ale jego ciało ma szczególny status zwłok ludzkich. Uzyskanie zdolności prawnej nie zależy od stanu zdrowia fizycznego lub umysłowego i w związku z tym zdolność prawna przysługuje także żywym noworodkom dotkniętym dysfunkcją somatyczną lub psychiczną. Niezdolność do dalszego życia i następująca już po żywym urodzeniu śmierć dziecka nie wpływa na uzyskanie przez nie zdolności prawnej. Zdolność taką ma także każde z tzw. bliźniąt syjamskich, mających wspólną część ciała. Ciało ludzkie jest substratem osoby fizycznej. O istnieniu osoby fizycznej można mówić wtedy, gdy spełnione są łącznie dwie przesłanki: istnieje ciało ludzkie oraz mamy do czynienia z życiem ludzkim. 5. Konstrukcja prawna osoby fizycznej wynika w istotnej mierze z potrzeb życia społecznego i obrotu prawnego, dlatego fakt urodzenia się dziecka i jego fizyczne oddzielenie się od organizmu matki należy najpierw rozpatrywać w wymiarze praktycznym. Osobą fizyczną jest zatem człowiek od chwili urodzenia, natomiast przedtem określany jest mianem nienarodzonego dziecka, czyli nasciturusa. 6. Status prawny nasciturusa w polskim prawie został pierwotnie uregulowany art. 6 ustawy z 7 stycznia 1993 r. o planowaniu rodziny, ochronie płodu ludzkiego i warunkach dopuszczalności przerywania ciąży (Dz.U. Nr 17, poz. 78 ze zm.), który dodał § 2 do art. 8 k.c. o następującym brzmieniu: „Zdolność prawną ma również dziecko poczęte; jednakże prawa i zobowiązania majątkowe uzyskuje ono pod warunkiem, że urodzi się żywe”. Przepis ten został uchylony przez ustawę z 30 sierpnia 1996 r. o zmianie ustawy o planowaniu rodziny, ochronie płodu ludzkiego i warunkach dopuszczalności przerywania ciąży oraz o zmianie niektórych innych ustaw (Dz.U. Nr 139, poz. 646 ze zm.). W okresie jego obowiązywania zdolność prawną miało także dziecko poczęte (nasciturus), z tym że zdolność ta była bezwarunkowa w sferze praw niemajątkowych, miała zaś charakter warunkowy w zakresie praw i zobowiązań majątkowych. Nasciturus jest człowiekiem i podlega takiej samej ochronie, jak każdy inny człowiek, ale początku zdolności prawnej nie można utożsamiać z normatywnym początkiem życia ludzkiego. Te dwie kategorie nie spotykają się bowiem na jednej płaszczyźnie znaczeniowej. 7. Warunkowa zdolność prawna nasciturusa to koncepcja, która przyjmuje, że ma on ogólną zdolność prawną, lecz pod warunkiem rozwiązującym, a nie zawieszającym. W myśl tej teorii nasciturusowi przysługują prawa podmiotowe, które gasną, jeżeli nie urodzi się on żywy. Prawo podmiotowe nasciturusa istnieje już przed jego narodzeniem, a po urodzeniu się dziecka to prawo podmiotowe warunkowe przekształca się w bezwzględne prawo podmiotowe przysługujące urodzonemu już dziecku i stanowi nadal to samo prawo podmiotowe (np. nasciturus warunkowo dziedziczy, a od urodzenia nadal dziedziczy spadek, ale już bezwarunkowo). Art. 8 Piotr Nazaruk 39 Księga I. Część ogólna Zagadnienia szczegółowe i problemy praktyczne 8. Ograniczenie zdolności prawnej to pojęcie doktrynalne (por. A. Wolter, J. Ignatowicz, K. Stefaniuk, Prawo cywilne..., s. 152), w ramach którego sformułowano dość dyskusyjny katalog takich ograniczeń, m.in.: zdolność do czynności prawnych, wiek osoby fizycznej, płeć, ubezwłasnowolnienie, stan psychiczny, obywatelstwo, skazujący wyrok karny. Zdolność do czynności prawnych nie oznacza tu, że bycie podmiotem tych praw jest uwarunkowane posiadaniem określonego stopnia zdolności czynnej. Ponieważ jednak do tego, aby dane prawo zaistniało w sytuacji prawnej danej osoby, konieczne jest wyrażenie przez nią w sposób prawnie doniosły woli, ustawodawca ogranicza taką możliwość przez wymagania dotyczące zdolności do czynności prawnych (np. praw małżeńskich). Także stan psychiczny i fizyczny osoby fizycznej nie wpływa na możność bycia podmiotem praw i obowiązków w zakresie prawa cywilnego. Odgrywa natomiast istotną rolę w odniesieniu do zdolności do czynności prawych. 9. Problem istnienia i treści stosunku prawnego związanego z prenatalnym leczeniem nasciturusa można rozwiązać w drodze analogiae iuris, biorąc pod uwagę system wartości ustawodawcy. Można więc przyjąć, że poszukiwane normy regulowałyby pozytywnie ochronę i proces podejmowania decyzji odnoszących się do zdrowia nasciturusa. W odniesieniu do dziecka pochodzącego od rodziców tworzących rodzinę decydowanie o terapii prenatalnej powinno dokonywać się w sposób zbliżony do tego, jaki wynika z władzy rodzicielskiej. O sprawach nasciturusa decydowaliby wspólnie jego rodzice, ponieważ zarówno matka, jak i ojciec nienarodzonego dziecka są zwykle zainteresowani jego przyszłym stanem zdrowia. W konsekwencji mogliby oni zawierać z lekarzem umowę o leczenie nasciturusa, którego należałoby traktować jak pacjenta i prowadzić dla niego osobną kartotekę, ponieważ wspólna kartoteka z matką grozi dokonaniem pomyłki terapeutycznej. Wybrane tezy z orzecznictwa 10. Zdolność prawna – to kategoria prawa materialnego odpowiadająca, ogólnie rzecz ujmując, zdolności sądowej w postępowaniu cywilnym. Nie są to wprawdzie pojęcia tożsame, niemniej jednak zachodzi między nimi ścisła współzależność (uchwała SN z 14 grudnia 1990 r., III CZP 62/90, OSNCP 1991, nr 4, poz. 36). 11. „Dziecko poczęte, a jeszcze nie urodzone w chwili śmierci swojego ojca spowodowanej wypadkiem przy pracy lub chorobą zawodową, jeżeli urodzi się żywe, nabywa prawo do jednorazowego odszkodowania na podstawie art. 12 ust. 2 pkt 2 ustawy z 12 czerwca 1975 r. o świadczeniach z tytułu wypadków przy pracy i chorób zawodowych (tekst jedn. Dz.U. z 1983 r. Nr 30, poz. 144)” (uchwała SN z 30 listopada 1987 r., III PZP 36/87, OSNCP 1988, nr 2–3, poz. 23). 12. Zdolność prawna osoby fizycznej ustaje w chwili jej śmierci, do tego czasu trwają i podlegają ochronie wszystkie osobiste prawa jednostki, a przede wszystkim jej naturalne prawo do życia (wyrok SN z 17 lipca 1997 r., III CKN 149/97, OSP 2000, nr 4, s. 63). Poglądy doktryny 13. Zdolność sądowa, podobnie jak zdolność prawna, nie podlega żadnym ograniczeniom. Jest to więc kategoria jednolita, a prawu nie są znane stopnie zdolności sądowej. Żadna z norm postępowania cywilnego nie daje podstaw do uznania, że w pewnych sytuacjach określonym osobom nie przysługuje zdolność sądowa. Zdolności tej nie można także pozbawić w orzeczeniu sądu. W szczególności nie powstają wątpliwości dotyczące wpływu takich kategorii, jak: zdolność do czynności prawnych, wiek, obywatelstwo, na zdolność sądową osoby fizycznej (W. Broniewicz, Zdolność sądowa…, s. 577). Art. 8 40 Piotr Nazaruk Tytuł II. Osoby 14. Tocząca się do 1993 r. dyskusja doktrynalna doprowadziła do pewnego zbliżenia dawniej bardziej odległych stanowisk i powszechnie uznano, że sytuacja nasciturusa podlega, co do zasady, prawnej ochronie, a zarazem nie ma on pełnej zdolności prawnej. Sporne jednak było to, czy nie ma on jakiejkolwiek zdolności prawnej, czy też można mu przypisać jakąś „swoistą” zdolność prawną. Doniosłą próbą kompromisowej definicji nasciturusa było określenie, iż „nasciturus jest postacią życia ludzkiego” (T. Smyczyński, Pojęcie i status…, s. 25). DOMNIEMANIE URODZENIA DZIECKA ŻYWEGO Art. 9. W razie urodzenia się dziecka domniemywa się, że przyszło ono na świat żywe. Zagadnienia ogólne 1. Domniemanie z art. 9 jest wzruszalne, jego obalenie jest, zgodnie z art. 234 k.p.c., dopuszczalne. Domniemanie to może być obalone w każdym postępowaniu, w którym zagadnienie, czy dziecko urodziło się rzeczywiście żywe, ma znaczenie dla rozstrzygnięcia istoty sprawy w innej sprawie sądowej lub też administracyjnej (np. może to nastąpić w postępowaniu sądowym w sprawie o stwierdzenie nabycia spadku) czy też tylko w trybie szczególnym, a mianowicie w postępowaniu o unieważnienie lub sprostowanie aktu stanu cywilnego. 2. Jedynie urodzenie dziecka żywego jest istotne dla ustalenia zdolności prawnej człowieka. Urodzenie martwe (zgon) nie powoduje skutku w postaci przyznania zdolności prawnej. Dziecko, które przychodzi na świat martwe, nie uzyskuje statusu osoby fizycznej, a więc nie może być podmiotem praw i obowiązków w zakresie prawa cywilnego. Nie może ono uzyskać praw, które powstały wskutek zdarzeń, jakie wystąpiły przed urodzeniem się dziecka. Zagadnienia szczegółowe i problemy praktyczne 3. Fakt urodzenia dziecka nie zależy już od czasu trwania ciąży lub osiągnięcia określonej minimalnej wagi (dawniej było to 500 g). Obecnie wystarczy, że noworodek wykazuje jakiekolwiek oznaki życia. Szczegółowe ustalenia dotyczące porodu dziecka uregulowano w rozporządzeniu Ministra Zdrowia z 21 grudnia 2010 r. w sprawie rodzajów i zakresu dokumentacji medycznej oraz sposobu jej przetwarzania (Dz.U. Nr 252, poz. 1697 ze zm.). 4. Obalenie domniemania urodzenia żywego nie skutkuje nieważnością aktu urodzenia, gdyż w razie martwego urodzenia sporządza się akt urodzenia ze wzmianką w rubryce „Uwagi”, że dziecko urodziło się martwe (art. 38 ust. 2 p.a.s.c.). Akt niezawierający takiej wzmianki nie jest więc nieważny. Unieważnienie zaś aktu dokonuje się wtedy, gdy dwa akty stanu cywilnego stwierdzają to samo zdarzenie (art. 29 p.a.s.c.). PEŁNOLETNOŚĆ Art. 10. § 1. Pełnoletnim jest, kto ukończył lat osiemnaście. § 2. Przez zawarcie małżeństwa małoletni uzyskuje pełnoletność. Nie traci jej w razie unieważnienia małżeństwa. Zagadnienia ogólne 1. Osoba fizyczna uzyskuje pełnoletniość z mocy prawa w 18 roku życia. Dojrzałość biologiczną oraz umysłową każdy człowiek nabywa formalnie w tym oznaczonym momencie. Osoba fizyczna staje się zdolna do samodzielnego kształtowania swojej sytuacji prawnej, uzyArt. 9–10 Piotr Nazaruk 41 Księga I. Część ogólna skuje możliwość rozumienia zarówno znaczenia podejmowanych czynności, jak i oświadczeń woli składanych przez inne podmioty. Przesłanka wieku jako przesłanka uzyskania pełnoletności jest obiektywna, chociaż nie ma charakteru bezwzględnego. 2. Uzyskanie pełnoletniości na skutek zawarcia związku małżeńskiego, w przeciwień- stwie do przesłanki wieku, która świadczy o uzyskaniu pełnej dojrzałości psychofizycznej, wprowadzono w celu zrównania sytuacji prawnej obojga nupturientów. Zawarcie małżeństwa przez osobę małoletnią wymaga zezwolenia sądu (art. 10 k.r.o.). Rozwiązanie małżeństwa przez rozwód nie powoduje utraty zdolności do czynności prawnych osoby, która zawarła małżeństwo przed uzyskaniem pełnoletności. Skutki orzeczenia rozwodu nie mogą być w żadnym wypadku dalej idące niż skutki unieważnienia małżeństwa. Zagadnienia szczegółowe i problemy praktyczne 3. Zgodnie z art. 10 k.r.o. mężczyzna może zawrzeć małżeństwo dopiero po ukończeniu lat osiemnastu, czyli po uzyskaniu pełnoletności. Nie jest to jednak oczywiste. Może się bowiem zdarzyć, że małżeństwo zawrze mężczyzna niemający ukończonych 18 lat (z reguły bez zezwolenia sądu, gdyż sąd takiego zezwolenia – w świetle art. 10 k.r.o. – wydać nie może). Ponieważ i takiego małżeństwa (podobnie jak małżeństwa zawartego przez kobietę w wieku poniżej 16 lat) nie można uznać za nieistniejące ani też za nieważne z mocy prawa, a jego wzruszenie może nastąpić jedynie w trybie przewidzianym w art. 10 k.r.o., czyli w drodze unieważnienia, trzeba przyjąć, że również osoby, które zawrą małżeństwo mimo niemożności uzyskania zezwolenia sądu opiekuńczego, uzyskują pełnoletność z dniem zawarcia małżeństwa (S. Dmowski, w: S. Dmowski, S. Rudnicki, Komentarz…, 2011, uwagi do art. 10). 4. Pojęcie „młodociany” występuje natomiast w prawie pracy. Zgodnie z art. 190 § 1 k.p. młodocianym jest osoba, która ukończyła lat 15, a nie przekroczyła lat 18. Zdaniem M. Piankowskiego różnica wieku w prawie cywilnym i w prawie pracy jest zamierzona. Ustawodawca, biorąc pod uwagę potrzebę szczególnej ochrony praw i interesów osób, które nie ukończyły 16. roku życia, podniósł górną granicę wieku dla dopuszczalności nawiązywania stosunku pracy, wykluczając w ten sposób ich zarobkowe zatrudnianie (M. Piankowski, w: Kodeks pracy…, s. 190). Wybrane tezy z orzecznictwa 5. „Pojęcie «dorosły» w rozumieniu art. 43 k.p.a. jest tożsame z pojęciem «pełnoletni» użytym w art. 10 § 1 k.c.” (postanowienie NSA z 3 grudnia 1993 r., SA/Po 1931/93, ONSA 1995, nr 2, poz. 53). Poglądy doktryny 6. Zezwolenie kobiecie, która ukończyła lat 16, na wstąpienie w związek małżeński, jest wydawane przez sąd, jeżeli z okoliczności wynika, że zawarcie małżeństwa będzie zgodne z dobrem założonej rodziny. Jako ważny powód podaje się najczęściej urodzenie dziecka, fakt zajścia nupturientki w ciążę, a nawet trwające dłuższy czas pożycie osób, które pragną wstąpić w związek małżeński (J. Ignatowicz, M. Nazar, Prawo rodzinne, s. 101). 7. Konsekwencją odrzucenia koncepcji naturalnej zdolności do czynności prawnych jest przyznanie zdolności do czynności prawnej (w pełni lub jako ograniczonej) osobie, która na przykład ukończyła określoną liczbę lat i nie została ubezwłasnowolniona, nawet jeżeli osoba ta nie jest sprawna umysłowo (M. Watrakiewicz, Wiek a zdolność…, s. 497). Art. 10 42 Piotr Nazaruk Tytuł II. Osoby PEŁNA ZDOLNOŚĆ DO CZYNNOŚCI PRAWNYCH Art. 11. Pełną zdolność do czynności prawnych nabywa się z chwilą uzyskania pełnoletności. Zagadnienia ogólne 1. Zdolność do czynności prawnych to możność nabywania praw i obowiązków z zakresu prawa cywilnego własnym działaniem oraz we własnym imieniu. Osoba mająca zdolność do czynności prawnych może swym własnym działaniem nabywać i tracić prawa oraz zaciągać zobowiązania – wywoływać skutki prawne w drodze czynności prawnych. Zdolność do czynności prawnych jest przymiotem zarówno osób fizycznych, jak i osób prawnych. W tym ostatnim przypadku każda osoba prawna uzyskuje pełną zdolność do czynności prawnych. Zdolność do czynności prawnych jest przymiotem zarówno osób fizycznych, jak i osób prawnych. W tym ostatnim przypadku każda osoba prawna uzyskuje pełną zdolność do czynności prawnych. 2. Atrybut pełnej zdolności do czynności prawnych polega na dokonywaniu wszelkich czynności o charakterze cywilnoprawnym w granicach przysługującej jej zdolności prawnej zarówno we własnym imieniu, jak i na rzecz innej osoby (jako pełnomocnik lub przedstawiciel ustawowy). W Kodeksie cywilnym dodatkowo kilka postanowień dotyczących oświadczenia woli może składać jedynie osoba o pełnej zdolności do czynności prawnych osobiście, tj. z wykluczeniem pełnomocnika, m.in. sporządzenie lub odwołanie testamentu (art. 944 § 1 k.c.), sprawowanie władzy rodzicielskiej, przysposobienie dziecka (art. 1141 § 1 k.r.o.), a także pełnienie funkcji opiekuna (art. 148 k.r.o.) lub kuratora (art. 178 § 2 w zw. z art. 148 k.r.o.). 3. Utrata pełnej zdolności do czynności prawnych może nastąpić tylko w wyniku ubezwłasnowolnienia całkowitego. Dopóki nie dojdzie do ubezwłasnowolnienia, osoba ta ma pełną zdolność, chociażby była psychicznie chora (uchwała SN z 12 grudnia 1960 r., I CO 25/60, OSNCP 1961, nr 2, poz. 32). Oświadczenie woli złożone przez taką osobę (psychicznie chorą, lecz nieubezwłasnowolnioną) może być uznane za nieważne, ale nie z braku pełnej zdolności do czynności prawnych, lecz z powodu wady oświadczenia woli (art. 82). Zagadnienia szczegółowe i problemy praktyczne 4. Choroba i leczenie w poradni zdrowia psychicznego nie uzasadniają przyjęcia braku zdolności strony do czynności procesowych (art. 65 § 1 k.p.c.). Zły stan zdrowia nie unicestwia też zdolności do czynności prawnych, zgodnie z art. 201 § 1 pkt 4 ord.pod. Organ podatkowy zawiesza postępowanie w razie utraty przez stronę zdolności do czynności prawnych. Sam fakt zaistnienia stanu braku zdolności rozumienia oraz potwierdzonych zaświadczeniami lekarskimi i kartą leczenia szpitalnego zaburzeń psychicznych nie upoważnia do zawieszenia postępowania podatkowego, skoro podmiot postępowania nie został ubezwłasnowolniony ani nawet nie toczy się postępowanie w sprawie jego ubezwłasnowolnienia (wyrok NSA w Gdańsku z 13 lipca 2001 r., I SA/Gd 980/00, Lex nr 53892). Wybrane tezy z orzecznictwa 5. „Osiągnięcie pełnoletności przez stronę zwolnioną od kosztów sądowych (potencjalnego mocodawcę) nie pozbawia ustanowionego (wyznaczonego) adwokata uprawnienia do dalszej obrony już pełnoletniej strony” (wyrok SN z 15 lipca 1974 r., I CR 366/74, OSPiKA 1976, nr 10, poz. 178). 6. „Pełnomocnictwo procesowe udzielone w imieniu małoletniego dziecka przez jego przedstawiciela ustawowego nie wygasa z chwilą uzyskania przez to dziecko pełnoletniości” (uchwała SN z 11 października 1995 r., III CZP 139/95, OSNC 1996, nr 1, poz. 17). Art. 11 Piotr Nazaruk 43 Księga I. Część ogólna 7. Od zdolności do czynności prawnych należy odróżnić tzw. zdolność deliktową (art. 425 i 426 k.c.) oraz zdolność wekslową (w sferze stosunków wekslowych). Zdolność do czynno- ści prawnych stanowi podstawę pochodnej od niej zdolności procesowej (postanowienie SN z 13 października 1982 r., III CRN 129/82, LexPolonica nr 321246). Poglądy doktryny 8. Przedsiębiorcą może być tylko osoba fizyczna o pełnej zdolności do czynności prawnych w rozumieniu art. 11 k.c. (osoba pełnoletnia). Osoba pełnoletnia częściowo ubezwłasnowolniona korzysta z kurateli i bez zgody jej przedstawiciela ustawowego nie może podejmować ważnych czynności prawnych polegających na zaciąganiu zobowiązania lub rozporządzaniu swoim prawem (art. 17 k.c.). Nie może zatem podejmować i wykonywać działalności gospodarczej. To samo dotyczy osoby niepełnoletniej (C. Kosikowski, Pojęcie przedsiębiorcy…, s. 15). 9. Zdolność do czynności prawnych, podobnie jak zdolność prawna, kwalifikowana jest ponadto do kategorii tzw. zdolności czynnych, polega bowiem na aktywnym działaniu okre- ślonego podmiotu. Zdaniem niektórych autorów do zdolności czynnej zaliczana jest również zdolność do działań prawnych oraz zdolność do zajęcia prawnie relewantnej postawy. Takie stanowisko wyraził przede wszystkim M. Pazdan, w: M. Safjan (red.), System, t. I, 2007, s. 992. BRAK ZDOLNOŚCI DO CZYNNOŚCI PRAWNYCH Art. 12. Nie mają zdolności do czynności prawnych osoby, które nie ukończyły lat trzynastu, oraz osoby ubezwłasnowolnione całkowicie. Zagadnienia ogólne 1. Zakres braku zdolności do czynności prawnych osoby fizycznej wynika z młodego wieku albo z okoliczności całkowitego ubezwłasnowolnienia. Art. 12 określa, jakim osobom fizycznym, mającym od chwili urodzenia zdolność prawną (art. 8), nie przysługuje w ogóle zdolność do czynności prawnych. Brak zdolności do czynności prawnych wynika z młodego wieku albo z okoliczności całkowitego ubezwłasnowolnienia. Zgodnie z art. 14 § 1 czynności dokonane przez osobę niemającą zdolności do czynności prawnych (czyli przez osobę niemającą ukończonych 13 lat lub całkowicie ubezwłasnowolnioną) są w zasadzie nieważne (na temat wyjątków od tej zasady – patrz uwagi do art. 14 § 2). 2. O ile istota regulacji art. 11 określa chwilę uzyskania pełnej zdolności do czynności prawnych, o tyle kolejny przepis (art. 12) wskazuje, kiedy podmiot, który ma zdolność prawną w pełnym zakresie, nie może już samodzielnie występować w obrocie cywilnoprawnym. Kryteria, które decydują o odpowiedniej kwalifikacji prawnej, to wiek oraz ubezwłasnowolnienie całkowite. W ocenie ustawodawcy osoba ubezwłasnowolniona całkowicie zostaje pozbawiona zdolności do czynności prawnych w tych samych granicach co małoletni, który nie ukończył 13. roku życia. 3. Brak zdolności procesowej występuje u ubezwłasnowolnionego całkowicie. Utrata zdolności do czynności prawnych, spowodowana całkowitym ubezwłasnowolnieniem, trwa pomimo odzyskania sprawności umysłowej, aż do czasu uchylenia przez sąd tego ubezwłasnowolnienia. Zagadnienia szczegółowe i problemy praktyczne 4. Brak zdolności procesowej występuje u ubezwłasnowolnionego całkowicie, nie może on więc wystąpić skutecznie do sądu z wnioskiem o uchylenie postanowienia o ubezwłasnowolnieniu. Nie może też wnieść skargi o wznowienie postępowania w takiej sprawie. Skuteczność Art. 12 44 Piotr Nazaruk Tytuł II. Osoby wniosku lub skargi w tej kwestii zależy od jej uzupełnienia przez przedstawiciela ustawowego (uchwała składu 7 sędziów SN z 10 listopada 1969 r., III CZP 56/69, OSNCP 1970, nr 7–8, poz. 118). Ubezwłasnowolniony natomiast może – zgodnie z art. 560 k.p.c. – zaskarżać postanowienia w postępowaniu dotyczącym jego ubezwłasnowolnienia, może również udzielić w tym zakresie pełnomocnictwa (postanowienie SN z 24 stycznia 1968 r., I CR 631/67, OSNCP 1968, nr 8–9, poz. 153). Wybrane tezy z orzecznictwa 5. „Osoba całkowicie ubezwłasnowolniona może czynności procesowe podejmować wyłącznie przez ustanowionego opiekuna. Dotyczy to wszystkich czynności procesowych, a więc nie tylko wytoczenia powództwa, ale także wszelkich innych czynności w toku postępowania sądowego” (postanowienie SN z 3 kwietnia 1981 r., IV CZ 38/81, OSPiKA 1982, nr 5–6, poz. 66). 6. Wniosek (o odszkodowanie i zadośćuczynienie za oczywiście niesłuszne zatrzymanie) pochodzący od osoby ubezwłasnowolnionej osobiście nie może być rozpoznawany, ponieważ ubezwłasnowolniony nie ma zdolności do czynności prawnych, a więc czynności prawne dokonane przez taką osobę są nieważne (art. 12 i 14 k.c.). Jest to sytuacja odpowiadająca brakowi skargi uprawnionego oskarżyciela (art. 11 pkt 4 k.p.k.), przeto nie nadaje się do konwalidacji. Stwierdzenie owej możliwości uzasadnia uchylenie sprawy do ponownego rozpoznania w I instancji, gdy podejrzenie owego ubezwłasnowolnienia nie jest należycie wykazane, a wynika tylko z nieuwierzytelnionej kserokopii wadliwie sporządzonego tekstu orzeczenia o ubezwłasnowolnieniu” (postanowienie SA z 28 sierpnia 1997 r., II AKz 145/97, KZS 1997, nr 8, poz. 42). Poglądy doktryny 7. W prawie polskim choroba psychiczna nie wpływa wprost na zdolność do czynności prawnych (wpływ taki wywiera dopiero ubezwłasnowolnienie), a może stanowić jedynie wadę oświadczenia woli z art. 82 k.c. (M. Pazdan, Cudzoziemiec klientem…, s. 172). 8. Kompetencje opiekuna jako przedstawiciela ustawowego podopiecznego są zbieżne z uprawnieniami przysługującymi rodzicom sprawującym władzę rodzicielską. Według art. 156 k.r.o. opiekun powinien uzyskiwać zezwolenie sądu opiekuńczego we wszystkich ważniejszych sprawach, które dotyczą majątku lub osoby podopiecznego. Do spraw tych zaliczane są zazwyczaj sprawy mające decydujące znaczenie dla prawidłowego rozwoju psychicznego i fizycznego takiej osoby, przygotowania jej do należytego funkcjonowania w życiu społecznym przy wykorzystaniu uzdolnień i indywidualnych możliwości (J. Marciniak, Treść i sprawowanie…, s. 65). UBEZWŁASNOWOLNIONY CAŁKOWICIE Art. 13. § 1. Osoba, która ukończyła lat trzynaście, może być ubezwłasnowolniona całkowicie, jeżeli wskutek choroby psychicznej, niedorozwoju umysłowego albo innego rodzaju zaburzeń psychicznych, w szczególności pijaństwa lub narkomanii, nie jest w stanie kierować swym postępowaniem. § 2. Dla ubezwłasnowolnionego całkowicie ustanawia się opiekę, chyba że pozostaje on jeszcze pod władzą rodzicielską. Zagadnienia ogólne 1. Treść regulacji art. 13 normuje jedynie ubezwłasnowolnienie całkowite, tylko takie bowiem może być orzeczone zarówno w stosunku do osoby pełnoletniej, jak i niemającej ukończonych lat osiemnastu, ale mającej ukończonych lat trzynaście. Jest rzeczą oczywistą, że Art. 13 Piotr Nazaruk 45 Księga I. Część ogólna orzeczenie ubezwłasnowolnienia, zarówno całkowitego, jak i częściowego, nie wchodzi w grę w stosunku do osoby, która nie ukończyła lat trzynastu, gdyż taka osoba – zgodnie z art. 12 – nie ma w ogóle zdolności do czynności prawnych. Orzeczenie ubezwłasnowolnienia częściowego natomiast może nastąpić tylko względem osoby pełnoletniej. Niemożność orzeczenia ubezwłasnowolnienia częściowego wobec osoby w wieku między trzynastym a osiemnastym rokiem życia jest oczywista. Osoba w tym wieku ma ograniczoną zdolność do czynności prawnych z mocy samego prawa. 2. Przesłanki ubezwłasnowolnienia całkowitego określono w art. 13 § 1, z którego wynika jednoznacznie, że do ubezwłasnowolnienia całkowitego osoby w wieku powyżej lat trzynastu (warunek osiągnięcia tego wieku jest pierwszą i podstawową przesłanką, od której uzależniona jest możliwość ubezwłasnowolnienia) może dojść tylko wtedy, gdy są spełnione w chwili orzekania o ubezwłasnowolnieniu dwie dalsze (poza wiekiem) przesłanki, a mianowicie: 1) osoba, której dotyczy postępowanie o ubezwłasnowolnienie, jest chora psychicznie, niedorozwinięta umysłowo lub też dotknięta innego rodzaju zaburzeniami psychicznymi, w szczególności pijaństwem lub narkomanią, i 2) wskutek tej choroby „nie jest w stanie kierować swym postę- powaniem”. 3. Skutki ubezwłasnowolnienia całkowitego można podzielić na dwie kategorie: skutki ogóle oraz skutki szczególne odnoszące się do konkretnych dziedzin życia. Ogólnym skutkiem ubezwłasnowolnienia całkowitego jest zmiana dotychczasowego statusu prawnego samego ubezwłasnowolnionego. Do skutków szczególnych można zaliczyć m.in.: zakaz zawierania związku małżeńskiego (art. 11 § 1 k.r.o.) albo zakaz bycia prokurentem (art. 1091 § 2 § 1 k.c.). Skutek przewidziany w art. 13 § 2 k.c. dotyczy już skutków następczych związanych z utratą zdolności do czynności prawnych. 4. Ustanowienie opieki dla ubezwłasnowolnionego całkowicie wynika z tego, iż nie może on samodzielnie występować w obrocie cywilnoprawnym. Zgodnie z odesłaniem zawartym w art. 175 k.r.o. do opieki nad ubezwłasnowolnionym całkowicie stosuje się odpowiednio przepisy o opiece nad małoletnim. W przypadku ubezwłasnowolnienia całkowitego osoby niepełnoletniej – w wieku powyżej lat trzynastu – to w wypadku, gdy pozostawała ona pod władzą rodzicielską, od uprawomocnienia się postanowienia sądu o ubezwłasnowolnieniu całkowitym rodzice nadal sprawują tę władzę. Opiekę dla takiej osoby ustanawia się tylko wówczas, gdy nie pozostaje już ona (niezależnie od przyczyn) pod władzą rodzicielską. Zagadnienia szczegółowe i problemy praktyczne 5. Z art. 13 i 16 wynika wyraźnie, że zarówno ubezwłasnowolnienie całkowite, jak i częściowe może nastąpić tylko z powodu choroby psychicznej, niedorozwoju umysłowego albo innego rodzaju zaburzeń psychicznych. Inna ułomność osoby, niezależnie od tego, co jest jej przyczyną, nie daje podstaw do ubezwłasnowolnienia. Przesłankę ułomności uzasadniającej nawet potrzebę ustanowienia – na podstawie art. 183 k.r.o. – kuratora dla osoby niepełnosprawnej (curator debilis) należy ujmować liberalnie. W przypadku ogólnego niedołęstwa wywołanego starością należy zastanawiać się raczej nad potrzebą ustanowienia kuratora dla osoby niepełnosprawnej niż nad potrzebą ubezwłasnowolnienia całkowitego lub częściowego. Oczywiście przy tzw. starczym zespole psychoorganicznym zajęcie właściwego stanowiska może nasuwać istotne trudności. Sąd, rozważając, czy należy orzec ubezwłasnowolnienie, czy też ustanowić kuratora dla osoby ułomnej, powinien kierować się tym, jakie rozstrzygnięcie będzie korzystniejsze dla danej osoby i w konkretnych okolicznościach faktycznych. 6. Postępowanie o ubezwłasnowolnienie całkowite regulują przepisy art. 544–5601 k.p.c. Ustawą z 9 maja 2007 r. o zmianie ustawy – Kodeks postępowania cywilnego oraz niektórych innych ustaw (Dz.U. Nr 121, poz. 831) w istotny sposób znowelizowano powołane unormowania Art. 13 46 Piotr Nazaruk Tytuł II. Osoby Kodeksu postępowania cywilnego. W uzasadnieniu nowelizacji podkreślono też podstawowe cele wprowadzanych zmian. Po pierwsze, sam wniosek o ubezwłasnowolnienie oraz toczące się na jego podstawie postępowanie sądowe nie przesądza jeszcze o ubezwłasnowolnieniu osoby w nim wskazanej. Dlatego konieczne jest dokonanie zmiany dotychczasowej terminologii. Pojęcie „osoba, która ma być ubezwłasnowolniona” powinno być zastąpione bardziej prawidłowym określeniem „osoba, której dotyczy wniosek o ubezwłasnowolnienie”. Konsekwencją tego założenia jest także rozszerzenie obowiązków sądu wobec osoby, której dotyczy wniosek, oraz przeprowadzenie postępowania dowodowego na wielu płaszczyznach z udziałem samego zainteresowanego, biegłych lekarzy: psychiatry, neurologa czy psychologa oraz innych uczestników postępowania. 7. Postępowanie o ubezwłasnowolnienie należy do właściwości sądów okręgowych, orzekających w składzie 3 sędziów zawodowych (art. 544 k.p.c.). W sprawach tych właściwy jest sąd miejsca zamieszkania osoby, której dotyczy wniosek, a w braku miejsca zamieszkania – sąd miejsca jej pobytu. Na tak określoną właściwość sądu nie ma wpływu czasowy pobyt w miejscowości położonej na obszarze właściwości innego sądu (postanowienie SA w Warszawie z 6 listopada 2001 r., I ACa 309/01, OSA 2003, nr 1, s. 2). 8. Postępowanie o ubezwłasnowolnienie może być wszczęte tylko na wniosek. Krąg osób uprawnionych do złożenia wniosku został określony w art. 545 § 1 k.p.c., tj.: małżonek osoby, wobec której będzie toczyć się postępowanie o ubezwłasnowolnienie, jej krewni w linii prostej, rodzeństwo oraz przedstawiciel ustawowy. Krewni nie mogą jednak zgłaszać odpowiedniego wniosku, jeżeli dany podmiot ma przedstawiciela ustawowego. Wybrane tezy z orzecznictwa 9. „Ubezwłasnowolnienie jest instytucją powołaną w wyłącznym interesie osoby chorej, która z przyczyn określonych w art. 13 § 1 k.c. nie jest w stanie kierować swym postępowaniem albo z przyczyn określonych w art. 16 § 1 k.c. potrzebuje pomocy do prowadzenia spraw życia codziennego. Instytucja ubezwłasnowolnienia nie służy dobru wnoszącego o ubezwłasnowolnienie i rodziny tegoż wnoszącego” (postanowienie SN z 29 grudnia 1983 r., I CR 377/83, LexPolonica nr 321096). 10. „W świetle przepisów art. 13 § 1 i 16 § 1 k.c. podstawą ubezwłasnowolnienia nie może być – sam przez się – zarzut marnotrawstwa, o ile nie łączy się on z chorobą psychiczną, niedorozwojem umysłowym albo innego rodzaju zaburzeniami psychicznymi” (postanowienie SN z 14 marca 1977 r., II CR 58/78, LexPolonica nr 318364). 11. „Ubezwłasnowolnienie leży w interesie osoby ubezwłasnowolnionej także wtedy, gdy w jego wyniku stworzone zostaną korzystniejsze warunki do uporządkowania stosunków majątkowych tej osoby. Prawa majątkowe osoby ubezwłasnowolnionej mogą być z korzyścią dla niej reprezentowane przez opiekuna prawnego (art. 13 § 2 k.c.), który we wszystkich waż- niejszych sprawach dotyczących osoby i majątku podopiecznego musi uzyskiwać zgodę sądu opiekuńczego (art. 156 w zw. z art. 175 k.r.o.)” (postanowienie SN z 17 lutego 1981 r., II CR 11/81, LexPolonica nr 318366). Poglądy doktryny 12. O ustaleniu występowania medycznych przesłanek ubezwłasnowolnienia musi decydować nie tylko psychiatra lub neurolog, ale przede wszystkim, czy też ostatecznie, psycholog, który, oceniając sprawność intelektualną takiej osoby, może ustalić jej zdolność do samodzielnego uczestniczenia w toczącym się w jej sprawie postępowaniu, a także zdolność do kierowania swym postępowaniem według art. 13 § 1 k.c. albo prowadzenia jej spraw wg art. 16 § 1 k.c. (L.K. Paprzycki, Psychiatryczno-neurologiczno-psychologiczne aspekty…, s. 9). Art. 13 Piotr Nazaruk 47 Księga I. Część ogólna 13. Może się okazać, że osoba całkowicie ubezwłasnowolniona – pomimo tego faktu – ma świadomość, że jej działania naruszają określone obowiązki małżeńskie wynikające z ustawy czy zasad współżycia społecznego. Możliwe jest również zaistnienie i takiej sytuacji, w której osoba całkowicie ubezwłasnowolniona będzie w pełni poczytalna, ale ubezwłasnowolnienie to nie zostało względem niej uchylone (J. Gajda, Glosa do wyroku SN z 5 stycznia 2001 r., V CKN 915/00, OSP 2001, nr 6, s. 92). ZDOLNOŚĆ DO DZIAŁAŃ PRAWNYCH Art. 14. § 1. Czynność prawna dokonana przez osobę, która nie ma zdolności do czynności prawnych, jest nieważna. § 2. Jednakże gdy osoba niezdolna do czynności prawnych zawarła umowę należącą do umów powszechnie zawieranych w drobnych bieżących sprawach życia codziennego, umowa taka staje się ważna z chwilą jej wykonania, chyba że pociąga za sobą rażące pokrzywdzenie osoby niezdolnej do czynności prawnych. Zagadnienia ogólne 1. Brak zdolności do czynności prawnych dotyczy dzieci w wieku poniżej 13 lat (zarówno zwyczajnie rozwijających się, jak i wykazujących dysfunkcje mentalne) oraz osób całkowicie ubezwłasnowolnionych. W myśl art. 14 § 1 czynność prawna dokonana przez osobę niemającą zdolności do czynności prawych jest nieważna, i jest to nieważność bezwzględna. Zakresem art. 14 objęte są czynności prawne jednostronne i dwustronne, rozporządzające i zobowią- zujące. Są one bezwzględnie nieważne, ponieważ nie podlegają w żadnych okolicznościach konwalidacji. Nieważność czynności prawnej nie pozbawia pewnej doniosłości oświadczenia woli osoby niemającej zdolności do czynności prawnych, w tym względzie, że to oświadczenie stanowi miarodajny przejaw dążeń tej osoby, co powinno być wzięte pod uwagę przy ocenie sytuacji takiej osoby, dokonywanej przez jej przedstawiciela ustawowego albo strony umowy wskazanej w art. 14 § 2. 2. Osoba niemająca zdolności do czynności prawnych nie może samodzielnie występować w obrocie cywilnoprawnym, czyli nie może własnym działaniem nabywać praw oraz zaciągać zobowiązań. Zakaz osobistego dokonywania czynności prawnych odnosi się do wszystkich czynności, zarówno jednostronnych, jak i dwustronnych, rozporządzających oraz zobowiązujących, odpłatnych lub pod tytułem darmym. Uzasadnieniem takiego rozwiązania jest potencjalny brak pełnego rozeznania podmiotu niemającego zdolności do czynności prawnych, a przede wszystkim założenie, że w wielu przypadkach nie zdaje on sobie sprawy z konsekwencji składanych oświadczeń woli oraz zachowania innych uczestników. 3. Odstępstwa od zasady bezwzględnej nieważności z art. 14 § 2 dotyczą sytuacji, gdy umowa zawarta przez niezdolnego do czynności prawnych staje się ważna, jeżeli spełnione są następujące przesłanki: 1) umowa należy do umów powszechnie zawieranych w drobnych bieżących sprawach życia codziennego, 2) nie pociąga za sobą rażącego pokrzywdzenia osoby niezdolnej, 3) została wykonana. Przy spełnieniu wszystkich wymienionych przesłanek konwalidacja umowy następuje z chwilą jej wykonania. 4. Pojęcie umów powszechnie zawieranych w drobnych bieżących sprawach życia codziennego należy odnieść do wieku i sytuacji życiowej dziecka lub osoby ubezwłasnowolnionej. Dziecko może zarówno nabywać różne przedmioty do zaspokojenia swoich potrzeb konsumpcyjnych, jak i sprzedawać swoje przedmioty, w tym także zebrane przez siebie owoce lub wytworzone przez siebie drobne towary. Istotne znaczenie mają tutaj takie okoliczności jak charakter środowiska społecznego czy sytuacja materialna rodziców dziecka znana jego Art. 14 48 Piotr Nazaruk Tytuł II. Osoby kontrahentowi (np. dwunastoletnie dziecko mające bardzo zamożnych rodziców może kupić luksusowe zabawki). 5. Konwersja z art. 521 § 2 następuje jedynie w przypadku, gdy przyczyną bezwzględnej nieważności umowy zwalniającego przejęcia długu jest brak zgody wierzyciela (art. 63). Jeśli nieważność tej umowy wynika z braku zdolności do czynności prawnych jednej ze stron (art. 14 § 1), z wadliwości złożonego oświadczenia woli (art. 82 i 83) albo z niedochowania formy wynikającej z art. 522, ustawowa konwersja zostaje wyłączona (P. Drapała, Umowa o zwolnienie…, s. 16). Zagadnienia szczegółowe i problemy praktyczne 6. Pojęcie „drobne, bieżące sprawy życia codziennego”, o którym mowa w art. 14 § 2 k.c., należy interpretować, dążąc do jego obiektywizowania. O charakterze takich spraw decyduje wartość przedmiotu umowy, jej typowość w stosunkach społecznych charakterystycznych dla grupy, do której przynależy osoba niezdolna do czynności prawnych (małoletni), nieskomplikowanie procedury zawierania umowy. Wszystko to pozwala przyjąć, że małoletni niemający zdolności do czynności prawnych nie będzie mógł samodzielnie zawrzeć umowy rachunku bankowego, gdyż nie jest to zdarzenie prawne, które można racjonalnie kwalifikować do kategorii „drobnych, bieżących spraw życia codziennego” (P. Bodył-Szymala, Małoletni posiadaczem…, s. 76). Wybrane tezy z orzecznictwa 7. „Wniosek (o odszkodowanie i zadośćuczynienie za oczywiście niesłuszne zatrzymanie) pochodzący od osoby ubezwłasnowolnionej osobiście nie może być rozpoznawany, bowiem ubezwłasnowolniony nie ma zdolności do czynności prawnych, a więc czynności prawne dokonane przez taką osobę są nieważne (art. 12 i 14 k.c.). Jest to sytuacja odpowiadająca brakowi skargi uprawnionego oskarżyciela (art. 11 pkt 4 k.p.k.), przeto nie nadaje się do konwalidacji. Stwierdzenie owej możliwości uzasadnia uchylenie sprawy do ponownego rozpoznania w I instancji, gdy podejrzenie owego ubezwłasnowolnienia nie jest należycie wykazane, a wynika tylko z nieuwierzytelnionej kserokopii wadliwie sporządzonego tekstu orzeczenia o ubezwłasnowolnieniu” (postanowienie SA w Krakowie z 28 sierpnia 1997 r., II AKz 145/97, KZS 1997, nr 8, poz. 42). Poglądy doktryny 8. Na mocy szczególnego przepisu art. 14 § 2 k.c. wskazane w nim umowy – pomimo że nieważne ab initio – stają się ważne z chwilą ich wykonania (czyli zwykle z chwilą przeniesienia posiadania rzeczy, stanowiącego realny komponent tej konsensualnej czynności). Umowy te są zatem nieważne, ale z uwagi na możliwość ich konwalidacji nie jest to definitywna, bezwzględna nieważność. Istota sytuacji związanej z problemem konwalidacji takich czynności jest przedmiotem ożywionej polemiki w doktrynie (por. M. Gutowski, Nieważność czynności…, s. 410–429 oraz podana tam literatura). 9. W przypadku osoby niemającej zdolności do czynności prawnych zawarta przez nią umowa staje się ważna z chwilą jej wykonania. Bezsporne jest, że chwila zawarcia umowy oraz jej wykonania mogą być rozbieżne w czasie, przy czym ten drugi moment może mieć miejsce w terminie późniejszym. Wykonanie umowy będzie, co do zasady, tożsame ze spełnieniem świadczenia przez obie strony, nie tylko przez osobę o ograniczonej zdolności do czynności prawnych, ale też przez jej kontrahenta. Wymóg wykonania umowy sprzedaży obejmuje zarówno skutki zobowiązujące, jak i rozporządzające. W razie rozbicia skutków prawnych do konwalidacji umowy przenoszącej własność sprzedanej rzeczy wystarczy wydanie tej rzeczy nabywcy [M. Pazdan, w: M. Safjan (red.), System P.P., t. I, 2007, s. 983]. Art. 14 Piotr Nazaruk 49 Księga I. Część ogólna OGRANICZONA ZDOLNOŚĆ DO CZYNNOŚCI PRAWNYCH Art. 15. Ograniczoną zdolność do czynności prawnych mają małoletni, którzy ukończyli lat trzynaście, oraz osoby ubezwłasnowolnione częściowo. Zagadnienia ogólne 1. Ograniczona zdolność do czynności prawnych dotyczy trzech kategorii osób fizycznych: 1) osób, które ukończyły 13 lat, a nie osiągnęły jeszcze pełnoletności, 2) osób ubezwłasnowolnionych częściowo, 3) osób, co do których ustanowiono doradcę tymczasowego w postępowaniu o ich ubezwłasnowolnienie – art. 549 § 1 k.p.c. (postanowienie SN z 21 czerwca 1968 r., I CZ 77/68, OSNCP 1969, nr 3, poz. 56). Sytuacja osoby o ograniczonej zdolności do czynności prawnych uregulowana jest w art. 17–22 k.c.: art. 17 dotyczy czynności zobowiązujących lub rozporządzających, art. 18 reguluje problematykę potwierdzenia umowy, art. 19 dotyczy czynności jednostronnych, art. 20 odnosi się do drobnych umów, art. 21 pozwala na rozporządzanie zarobkiem, a art. 22 dotyczy przedmiotów swobodnego użytku. 2. Szczególne regulacje dotyczące osoby o ograniczonej zdolności do czynności prawnych zawarto w Kodeksie rodzinnym i opiekuńczym; w art. 10 § 1 i art. 11 § 1 (w odniesieniu do możliwości zawarcia małżeństwa), w art. 74 i 77 § 2 (w odniesieniu do uznania dziecka – por. uwagi 3 i 4 do art. 19), w art. 94 § 1 (w odniesieniu do pieczy nad własnym dzieckiem), w art. 119 i 1191 § 2 (w odniesieniu do zgody na adopcję). Ponadto Kodeks pracy w art. 22 § 3 i 190, 191, 3045 reguluje możliwość zawarcia umowy o pracę przez taką osobę (por. uwagi 8–11 do art. 21), a art. 59 pr.bank. pozwala na dysponowanie środkami zgromadzonymi na rachunku tej osoby. Wybrane tezy z orzecznictwa 3. Poza osobami wskazanymi w art. 15 ograniczoną zdolność do czynności prawnych (na równi z osobą ubezwłasnowolnioną częściowo) ma osoba, dla której ustanowiono doradcę tymczasowego w postępowaniu o jej ubezwłasnowolnienie (postanowienie SN z 21 czerwca 1968 r., I CZ 77/687, OSNCP 1969, nr 3, poz. 56). 4. „Przepisy Kodeksu pracy stanowią lex specialis w stosunku do art. 15 k.c., głoszącego, iż ograniczoną zdolność do czynności prawnych mają małoletni, którzy ukończyli lat 13” (uchwała składu 7 sędziów SN z 26 stycznia 1982 r., V PZP 8/81, OSNCP 1982, nr 7, poz. 94). UBEZWŁASNOWOLNIONY CZĘŚCIOWO Art. 16. § 1. Osoba pełnoletnia może być ubezwłasnowolniona częściowo z powodu choroby psychicznej, niedorozwoju umysłowego albo innego rodzaju zaburzeń psychicznych, w szczególności pijaństwa lub narkomanii, jeżeli stan tej osoby nie uzasadnia ubezwłasnowolnienia całkowitego, lecz potrzebna jest pomoc do prowadzenia jej spraw. § 2. Dla osoby ubezwłasnowolnionej częściowo ustanawia się kuratelę. Zagadnienia ogólne 1. Ubezwłasnowolnienie częściowe ma charakter fakultatywny, a sąd, uwzględniając całokształt sytuacji życiowej i rodzinnej osoby mającej ograniczoną zdolność do prowadzenia swoich zwykłych spraw, ocenia, czy ubezwłasnowolnienie częściowe jest celowe. Ubezwłasnowolnienie częściowe stanowi poważną ingerencję w sferę dóbr osobistych jednostki, jego Art. 15–16 50 Piotr Nazaruk Tytuł II. Osoby orzeczenie musi stanowić najlepsze, optymalne ukształtowanie sytuacji życiowej osoby fizycznej. Instytucja ta na celu ochronę interesu osobistego lub majątkowego osoby fizycznej oraz interesu jej otoczenia (postanowienie SN z 15 maja 1969 r., I CR 132/68, z glosą S. Wójcika, NP 1970, nr 1, s. 114). 2. Przyczyny ubezwłasnowolnienia częściowego są podobne do całkowitego, jednakże orzekanie ubezwłasnowolnienia całkowitego ma miejsce wówczas, gdy stan choroby psychicznej jest głęboki. Tylko w takim wypadku bowiem można mówić o stanie uniemożliwiającym kierowanie przez chorego „swym postępowaniem”. Lepszy stan zdrowa uzasadnia jedynie orzeczenie ubezwłasnowolnienia częściowego. Przepis art. 16 § 1 k.c. wskazuje enumeratywnie trzy grupy przyczyn dysfunkcji mentalnej uzasadniającej potrzebę pomocy danej osobie w prowadzeniu jej spraw: 1) chorobę psychiczną, 2) niedorozwój umysłowy, 3) zaburzenia psychiczne, takie jak pijaństwo lub narkomania. Oczywiście zarówno stan uniemożliwiający kierowanie swym postępowaniem, jak i stan wskazujący na potrzebę udzielenia pomocy w prowadzeniu spraw to kwestie ustalane indywidualne. 3. Ustanowienie kuratora dla osoby ubezwłasnowolnionej częściowo oparte jest na instytucji kurateli przewidzianej w art. 16 § 2. Ma ona na celu przede wszystkim ochronę praw osoby mającej – na skutek ubezwłasnowolnienia częściowego – ograniczoną zdolność do czynności prawnych, zobowiązujących i rozporządzających, i to zarówno przy czynnościach jednostronnych, jak i przy umowach. Kurator ma kompetencję do reprezentowania tej osoby oraz do zarządu jej majątkiem tylko wtedy, gdy postanowi tak sąd opiekuńczy. Zagadnienia szczegółowe i problemy praktyczne 4. Krąg osób legitymowanych do złożenia wniosku o ubezwłasnowolnienie wskazuje art. 545 k.p.c., są to: małżonek, krewni w linii prostej, rodzeństwo oraz przedstawiciel ustawowy. Ponadto osoba fizyczna może sama zgłosić wniosek o ubezwłasnowolnienie swojej osoby (postanowienie SN z 20 października 1965 r., II CR 273/65, OSNCP 1966, nr 7–8, poz. 124, z glosą T. Rowińskiego, PiP 1968, nr 2, s. 326). Wybrane tezy z orzecznictwa 5. „Ubezwłasnowolnienie jest instytucją powołaną w wyłącznym interesie osoby chorej, która z przyczyn określonych w art. 13 § 1 k.c. nie jest w stanie kierować swym postępowaniem albo z przyczyn określonych w art. 16 § 1 k.c. potrzebuje pomocy do prowadzenia spraw życia codziennego. Instytucja ubezwłasnowolnienia nie służy dobru wnoszącego o ubezwłasnowolnienie i rodziny tegoż wnoszącego” (postanowienie SN z 29 grudnia 1983 r., I CR 377/83, LexPolonica nr 321096). 6. „Przepis art. 16 § 1 k.c. należy rozumieć w ten sposób, że osoba dotknięta zaburzeniami psychicznymi, co do której brak podstaw do całkowitego ubezwłasnowolnienia, może być ubezwłasnowolniona częściowo, jeżeli układ jej stosunków prawnych jest tego rodzaju, że zachodzi potrzeba zawierania przez nią czynności prawnych rozporządzających lub zobowią- zujących wymienionych w art. 17 k.c. a nie objętych przepisem art. 20 k.c.” (postanowienie SN z 9 października 1974 r., I CR 500/74, Biul. SN 1974, nr 12, poz. 230). 7. „W świetle przepisów art. 13 § 1 i 16 § 1 k.c. podstawą ubezwłasnowolnienia nie może być – sam przez się – zarzut marnotrawstwa, o ile nie łączy się on z chorobą psychiczną, niedorozwojem umysłowym albo innego rodzaju zaburzeniami psychicznymi” (postanowienie SN z 14 marca 1977 r., II CR 58/78, LexPolonica nr 318364). 8. Marnotrawstwo (hulaszczy tryb życia i trwonienie majątku) nie stanowi obecnie oddzielnej podstawy ubezwłasnowolnienia częściowego, może być jednak symptomem zaburzeń psychiczArt. 16 Piotr Nazaruk 51 Księga I. Część ogólna nych osoby, które mogą stanowić taką podstawę (postanowienie SN z 5 lutego 1965 r., I CR 399/64, OSNCP 1966, nr 1, poz. 5). Poglądy doktryny 9. O ustaleniu występowania medycznych przesłanek ubezwłasnowolnienia musi decydować nie tylko psychiatra lub neurolog, ale przede wszystkim, czy też ostatecznie, psycholog, który, oceniając sprawność intelektualną takiej osoby, może ustalić jej zdolność do samodzielnego uczestniczenia w toczącym się w jej sprawie postępowaniu, a także zdolność do kierowania swym postępowaniem – art. 13 § 1 k.c., albo prowadzenia jej spraw – art. 16 § 1 k.c. (L.K. Paprzycki, Psychiatryczno-neurologiczno-psychologiczne aspekty…, s. 9). ZGODA PRZEDSTAWICIELA USTAWOWEGO Art. 17. Z zastrzeżeniem wyjątków w ustawie przewidzianych, do ważności czynności prawnej, przez którą osoba ograniczona w zdolności do czynności prawnych zaciąga zobowiązanie lub rozporządza swoim prawem, potrzebna jest zgoda jej przedstawiciela ustawowego. Zagadnienia ogólne 1. Zgoda przedstawiciela ustawowego osoby o ograniczonej zdolności do czynności prawnych stanowi podstawowy element systemu kontroli czynności osoby podlegającej pieczy tego przedstawiciela, który musi w kompleksowy sposób pogodzić elementy interesu osobistego i majątkowego tej osoby. Przedstawicielem ustawowym osoby małoletniej są rodzice albo opiekun, a kurator w odniesieniu do osoby częściowo ubezwłasnowolnionej. Zgoda przedstawiciela ustawowego musi być wyrażona w formie wskazanej w art. 63. 2. Zakres czynności prawnych zawartych w art. 17 obejmuje zarówno czynności prawne jednostronne, jak i umowy, byleby były to czynności zobowiązujące lub rozporządzające. Na dokonanie takich czynności potrzebna jest zgoda przedstawiciela ustawowego, chyba że przepis stanowi inaczej (np. art. 20–22). Czynności prawne niebędące czynnościami zobowiązującymi ani rozporządzającymi (np. umowa darowizny nieobciążona poleceniem w charakterze obdarowanego) co do zasady mogą być dokonywane przez osobę ograniczoną w zdolności do czynności prawnych bez zgody jej przedstawiciela ustawowego. Istnieją jednak w tej grupie czynności prawne, które z mocy wyraźnego przepisu wymagają zgody przedstawiciela ustawowego (np. uznanie dziecka; por. art. 74 k.r.o.). Istnieją też czynności prawne, których ograniczony w zdolności do czynności prawnych w ogóle nie może dokonywać (np. z mocy art. 944 § 1 pozbawiony jest zdolności testowania). 3. Skutki braku zgody przedstawiciela ustawowego zależą od rodzaju czynności. W myśl art. 18 umowa zawarta bez jego zgody dotknięta jest sankcją bezskuteczności zawieszonej, i jako czynność niezupełna (negotium claudicans) wymaga dla swej ważności potwierdzenia (następczej zgody) przedstawiciela ustawowego tej osoby (por. uwagi do art. 18). Natomiast czynności jednostronne są nieważne ab initio (por. uwagi do art. 19). Zagadnienia szczegółowe i problemy praktyczne 4. W myśl art. 58 pr.bank. małoletni posiadacz rachunku bankowego po ukończeniu 13 lat może swobodnie dysponować środkami pieniężnymi zgromadzonymi na swoim rachunku, chyba że sprzeciwi się temu jego przedstawiciel ustawowy. Zgoda taka nie będzie wymagana, gdy nie zachodzi żadna z okoliczności decydujących o zobowiązującym po stronie małoletniego charakterze umowy (W. Pyzioł, Umowa rachunku…, s. 91). Art. 17 52 Piotr Nazaruk Tytuł II. Osoby Wybrane tezy z orzecznictwa 5. „Okoliczność, że matka dziecka jest ograniczona w zdolności do czynności prawnych, nie ma wpływu na skuteczność prawną jej oświadczenia do wyrażenia zgody na przysposobienie dziecka” (uchwała SN z 13 grudnia 1994 r., III CZP 159/94, OSNC 1995, nr 3, poz. 53). 6. „Rodzice mogą bez zezwolenia sądu opiekuńczego przewidzianego w art. 101 § 3 k.r.o. nabywać dla małoletniego dziecka nieruchomości na podstawie umowy darowizny w stanie wolnym od zobowiązań wobec darczyńcy lub osób trzecich” (uchwała SN z 30 kwietnia 1977 r., III CZP 73/76, OSNCP 1978, nr 2, poz. 19). Poglądy doktryny 7. Osoba o ograniczonej zdolności do czynności prawnych może przyjąć darowiznę nieobcią- żoną żadnym zobowiązaniem. Nasuwają się jednak tutaj wątpliwości, czy dorastające dziecko może samodzielnie zadecydować o przyjęciu w ten sposób własności nieruchomości, co może spowodować istotną zmianę jego sytuacji życiowej i wychowawczej (por. T. Sokołowski, Władza rodzicielska…, s. 59 i n.). 8. Dopuszczalne jest przyznanie osobie o ograniczonej zdolności do czynności prawnych statusu przedsiębiorcy oraz możliwości prowadzenia samodzielnej działalności gospodarczej (por. P. Zaporowski, Czy przedsiębiorcą…, s. 37). BRAK ZGODY PRZEDSTAWICIELA USTAWOWEGO Art. 18. § 1. Ważność umowy, która została zawarta przez osobę ograniczoną w zdolności do czynności prawnych bez wymaganej zgody przedstawiciela ustawowego, zależy od potwierdzenia umowy przez tego przedstawiciela. § 2. Osoba ograniczona w zdolności do czynności prawnych może sama potwierdzić umowę po uzyskaniu pełnej zdolności do czynności prawnych. § 3. Strona, która zawarła umowę z osobą ograniczoną w zdolności do czynności prawnych, nie może powoływać się na brak zgody jej przedstawiciela ustawowego. Może jednak wyznaczyć temu przedstawicielowi odpowiedni termin do potwierdzenia umowy; staje się wolna po bezskutecznym upływie wyznaczonego terminu. Zagadnienia ogólne 1. Funkcje regulacji zawartej w art. 18 mają na celu – po pierwsze – zapewnienie skutecznej kontroli zawierania umów przez osobę o ograniczonej zdolności do czynności prawnych i ochronę jej interesu majątkowego. Po drugie, pozwalają tej osobie na zawarcie umowy i związanie kontrahenta w korzystnej dla siebie sytuacji, np. takiej, w której porozumienie się z przedstawicielem zabrałoby tak wiele czasu, że minęłaby okazja do zawarcia takiej korzystnej umowy. Potwierdzenia oświadczenia woli złożonego w umowie przez osobę mającą ograniczoną zdolność do czynności prawnych może dokonać jej przedstawiciel ustawowy, czyli jedno z rodziców lub oboje, opiekun lub też kurator lub sama osoba ograniczona w zdolności do czynności prawnych – po uzyskaniu pełnej zdolności do tych czynności. Jeżeli umowę zawarła osoba niepełnoletnia, może ją potwierdzić po uzyskaniu pełnoletności. 2. Potwierdzenie czynności przewidziane w art. 18 § 1 może być wyrażone uprzednio przed zawarciem umowy, w chwili dokonania tej czynności prawnej albo następczo po jej zawarciu. Forma wyrażenia zgody musi czynić zadość wymaganiom wskazanym w art. 63. Potwierdzenie nie ma zastosowania w sytuacji, gdy na dokonanie czynności prawnej przez osobę Art. 18 Piotr Nazaruk 53 Księga I. Część ogólna mającą ograniczoną zdolność do czynności prawnych potrzebna jest zgoda sądu opiekuńczego. Gdyby więc małoletni, mający ponad trzynaście lat, zawarł umowę mającą na celu sprzedaż odziedziczonej nieruchomości, nawet za zgodą rodziców, ale bez zgody sądu, to takiej umowy rodzice nie mogliby już potwierdzić. 3. Ważność umowy zawartej przez osobę o ograniczonej zdolności do czynności prawnych zależy od wyrażenia zgody przez jej przedstawiciela. Umowa zawarta przez osobę o ograniczonej zdolności do czynności prawnych bez zgody jej przedstawiciela ustawowego dotknięta jest sankcją bezskuteczności zawieszonej i jako czynność niezupełna (negotium claudicans) wymaga dla swej ważności zgody przedstawiciela tej osoby – art. 18 § 1. Wyrażenie zgody sprawia, że umowa staje się ważna od chwili jej zawarcia. Jeżeli jednak dana czynność zawarta przez osobę o ograniczonej zdolności do czynności prawnych jest bezwzględnie nieważna według art. 58, to w takim przypadku wyrażenie ewentualnej zgody przez przedstawiciela ustawowego nie ma żadnego wpływu na nieważność umowy. Wybrane tezy z orzecznictwa 4. „Umowa dzierżawy zawarta bez zgody sądu opiekuńczego przez osobę ograniczoną w zdolności do czynności prawnych jest nieważna jako przekraczająca zakres zwykłego zarządu i nie podlega konwalidacji na podstawie art. 18 k.c.” (wyrok SN z 3 kwietnia 2007 r., II UK 178/06, OSNP 2008, nr 9–10, poz. 141). 5. W stosunku do rodziców sprawujących władzę rodzicielską miernikiem czynności przekraczających zwykły zarząd majątkiem dziecka jest – zdaniem Sądu Najwyższego – „ciężar gatunkowy dokonywanej czynności, jej skutków w sferze majątku małoletniego, wartości przedmiotu danej czynności oraz szeroko pojęte dobro dziecka i ochrona jego interesów” (wyrok SN z 16 listopada 1982 r., I CR 234/82, LexPolonica nr 318371). JEDNOSTRONNA CZYNNOŚĆ PRAWNA BEZ WYMAGANEJ ZGODY Art. 19. Jeżeli osoba ograniczona w zdolności do czynności prawnych dokonała sama jednostronnej czynności prawnej, do której ustawa wymaga zgody przedstawiciela ustawowego, czynność jest nieważna. Zagadnienia ogólne 1. Zakres przedmiotowy regulacji art. 19, podobnie jak art. 18, dotyczy czynności prawnej, przez którą osoba ograniczona w zdolności do czynności prawnych zaciąga zobowiązanie lub rozporządza swoim prawem, z tą różnicą, że chodzi tu o czynność prawną jednostronną. Jednostronna czynność prawna dochodzi do skutku przez złożenie oświadczenia woli jednej strony (np. przyrzeczenie publiczne, przekaz), co nakazuje przyjęcie szerszego zakresu ochrony osoby o ograniczonej zdolności do czynności prawnych. 2. Zgoda na dokonanie czynności jednostronnej musi być uprzednia lub wyrażona najpóź- niej w chwili dokonywania czynności. W braku tej zgody czynność jest ab initio bezwzględnie nieważna i nie może być już potwierdzona, ponieważ potwierdzenie nie wywoła już żadnych skutków prawnych [M. Pazdan, w: M. Safjan (red.), System P.P., t. I, 2007, s. 987]. Wybrane tezy z orzecznictwa 3. Mężczyzna o ograniczonej zdolności do czynności prawnej może uznać dziecko, jednak wymaga to zgody jego przedstawiciela ustawowego (art. 74 k.r.o.). W braku takiej zgody taka Art. 19 54 Piotr Nazaruk Tytuł II. Osoby jednostronna czynność prawna jest nieważna (wyrok SN z 9 stycznia 1973 r., II CR 628/72, OSNCP 1973, nr 12, poz. 213). 4. Oświadczenie o odrzuceniu spadku przez osobę niemającą pełnej zdolności do czynności prawnych bez zgody przedstawiciela ustawowego jest nieważne i nie może powodować wyłączenia tej osoby od dziedziczenia (orzeczenie SN z 13 listopada 1998 r., II CKU 64/98, niepubl.). UMOWY W DROBNYCH BIEŻĄCYCH SPRAWACH Art. 20. Osoba ograniczona w zdolności do czynności prawnych może bez zgody przedstawiciela ustawowego zawierać umowy należące do umów powszechnie zawieranych w drobnych bieżących sprawach życia codziennego. Zagadnienia ogólne 1. Zakres przedmiotowy regulacji w art. 20 jest taki sam jak w art. 14 § 2. W obu wypadkach chodzi o zawieranie umów w drobnych bieżących sprawach życia codziennego, z tym zastrzeżeniem, że w art. 14 – przez osoby niemające w ogóle zdolności do czynności prawnych. Sytuacja prawna powstająca w wyniku zawarcia umowy wskazanej w art. 20 jest jednak z kilku względów odmienna. Umowy takie są ważne i skuteczne i wiążą obie strony ab initio, a zakres świadczeń zastrzeganych w tych umowach jest z zasady istotnie szerszy. Osoba ograniczona w zdolności do czynności prawnych uzyskuje pełną zdolność w zakresie zawierania drobnych umów, wskazanych w art. 20, czyli jest traktowana tak, jak gdyby miała pełną samodzielność do dokonywania czynności prawnych (M. Pazdan, Glosa do postanowienia SN z 15 grudnia 1999 r., I CKN 299/98, OSP 2000, nr 12, poz. 186). 2. Interpretacja umów powszechnie zawieranych w drobnych bieżących sprawach życia codziennego zależy od okoliczności, takich jak charakter środowiska społecznego oraz sytuacja materialna rodziny. Inna jest skala drobnych spraw dziecka zamożnych rodziców żyją- cych w wielkim mieście. W takich umowach nie ma znaczenia to, czy umowa jest krzywdząca dla takiej osoby, chyba że zachodziłyby przesłanki przewidziane w art. 388 § 1 do przyjęcia wyzysku. Za szerszą interpretacją zakresu takich umów opowiedział się także F. Wejman, wskazując, że takie szerokie ujęcie chroni osoby, o których mowa w art. 14 i 20, przed istotną dolegliwością wynikającą z nieważności umowy (F. Wejman, Wzorce umów…, s. 41). ROZPORZĄDZANIE ZAROBKIEM Art. 21. Osoba ograniczona w zdolności do czynności prawnych może bez zgody przedstawiciela ustawowego rozporządzać swoim zarobkiem, chyba że sąd opiekuńczy z waż- nych powodów inaczej postanowi. Zagadnienia ogólne 1. Zakres regulacji art. 21 odnosi się formalnie do wszystkich osób mających ograniczoną zdolność do czynności prawnych, a więc zarówno do osób w wieku powyżej 13 lat, jak i do osób pełnoletnich częściowo ubezwłasnowolnionych. Celem omawianego przepisu jest poszerzenie autonomii osoby o ograniczonej zdolności do czynności prawnych, której przepisy szczególne przyznają kompetencję do samodzielnego zawarcia umowy o pracę. Zgodnie z art. 22 § 3 k.p. osoba ograniczona w zdolności do czynności prawnych może bez zgody przedstawiciela ustawowego nawiązać stosunek pracy oraz dokonywać czynności prawnych, które dotyczą tego stosunku. Z kolei w odniesieniu do osób małoletnich chodzi także o ich przygotowanie do przyszłej, pełnej samodzielności, po uzyskaniu przez nie pełnoletności. Art. 20–21 Piotr Nazaruk 55 Księga I. Część ogólna 2. Zarobek w rozumieniu art. 21 obejmuje każdą korzyść majątkową uzyskaną przez ograniczonego w zdolności do czynności prawnych w wyniku jego aktywności życiowej. Głównie chodzi o wynagrodzenia uzyskane z tytułu umowy o pracę lub umów o świadczenie usług, honoraria otrzymane za działalność twórczą, artystyczną lub sportową, korzyści odniesione ze zbierania runa leśnego itp. Obojętna jest postać zarobku. Nie ma więc znaczenia to, czy stanowią go pieniądze, czy też świadczenie w naturze. Nie można utożsamiać tego z wynagrodzeniem za pracę w rozumieniu Kodeksu pracy, gdzie pracownikiem może być osoba, która ukończyła 18 lat (art. 22 § 2 k.p.), a praca osób w wieku poniżej 16 lat jest w zasadzie w ogóle zabroniona (art. 190 § 2 k.p.). 3. Rozporządzenie zarobkiem przez osobę ograniczoną w zdolności do czynności prawnych nie podlega kontroli jej przedstawiciela ustawowego. W stosunku do rodziców, jako przedstawicieli ustawowych, zasadę tę wyraża art. 101 § 2 k.r.o., stanowiąc, że zarząd sprawowany przez rodziców nie obejmuje zarobku dziecka ani przedmiotów oddanych mu do swobodnego użytku. Rozporządzanie zarobkiem przez osobę mającą ograniczoną zdolność do czynności prawnych nie wymaga zgody przedstawiciela ustawowego, ale powinien on interesować się sposobem, w jaki osoba ta rozporządza swoim zarobkiem. Gdyby okazało się, że wykorzystuje ona go niewłaściwie (np. przeznacza na alkohol czy też narkotyki) można zwrócić się do sądu opiekuńczego o wydanie postanowienia określającego sposób dysponowania osią- ganymi środkami. Podstawę do wydania takiego postanowienia będzie stanowił art. 21 in fine. Orzeczenie takie może polegać na upoważnieniu przedstawiciela do pobierania wynagrodzenia przypadającego danej osobie ograniczonej w zdolności do czynności prawnych i wydawania jej tylko części tego wynagrodzenia do swobodnego użytku. Wybrane tezy z orzecznictwa 4. Przepisy Kodeksu pracy stanowią lex specialis w stosunku do art. 15 k.c., będąc źródłem kompetencji dziecka do zawarcia umowy o pracę (uchwała składu 7 sędziów SN z 26 stycznia 1982 r., V PZP 8/81, OSNCP 1982, nr 7, poz. 94). 5. Umowa o pracę zawarta z dzieckiem młodszym niż 16-letnie, wbrew wskazanym przepisom prawa pracy powinna być, w myśl art. 58 § 1 k.c., ex lege nieważna. Jednak z uwagi na ujemne w istocie dla dziecka następstwa takiej koncepcji należy opowiedzieć się za poglądem Sądu Najwyższego, że umowa taka wywołuje skutki prawne (postanowienie SN z 22 listopada 1979 r., III PZ 7/79, OSNCP 1980, nr 4, poz. 83). PRZEDMIOTY ODDANE DO SWOBODNEGO UŻYTKU Art. 22. Jeżeli przedstawiciel ustawowy osoby ograniczonej w zdolności do czynności prawnych oddał jej określone przedmioty majątkowe do swobodnego użytku, osoba ta uzyskuje pełną zdolność w zakresie czynności prawnych, które tych przedmiotów dotyczą. Wyjątek stanowią czynności prawne, do których dokonania nie wystarcza według ustawy zgoda przedstawiciela ustawowego. Zagadnienia ogólne 1. Regulacja art. 22 k.c. przyznaje pełną zdolność do czynności prawnych tylko w zakresie przedmiotów oddanych osobie mającej ograniczoną zdolność prawną do swobodnego użytku. Osoba ta, aby rozporządzić skutecznie jakimś przedmiotem, musi wiedzieć, a przynajmniej być przekonana, że otrzymała go do swobodnego użytku, a więc nie do wykorzystania tylko przez siebie. Stosując art. 22, trzeba mieć na względzie, że określenie „swobodny użytek” ogranicza zakres możliwości rozporządzania. Czynność oddania „przedmiotów majątkowych do swobodArt. 22 56 Piotr Nazaruk Tytuł II. Osoby nego użytku” jest czynnością upoważniającą w określonych granicach do rozporządzenia tym prawem, ale tylko w granicach zwykłego zarządu (art. 22 zd. 2). 2. Przekazanie rzeczy do swobodnego użytku osobie mającej ograniczoną zdolność do czynności prawnych: 1) pozwala tej osobie na swobodne korzystanie z tych przedmiotów, 2) potwierdza, że przedmioty te stanowią własność tej osoby, 3) przekazuje jej kompetencję do samodzielnego zawierania względem tych przedmiotów czynności zobowiązujących lub rozporządzających bez zgody przedstawiciela ustawowego (z wyjątkiem wskazanym w art. 22 zd. 2). Art. 22 dotyczy wyłącznie przedmiotów oddanych osobie mającej ograniczoną zdolność do czynności prawnych przez jej przedstawiciela ustawowego. Nie dotyczy on natomiast przedmiotów oddanych przez inne osoby. 3. Przedmioty oddane do swobodnego użytku zgodnie z art. 22 to przedmioty drobne, a więc niewielkie kwoty pieniężne, zabawki, książki czy też owoce. Przepis nie dotyczy rzeczy przedstawiających większą wartość, czyli przedmiotów, na których zbycie nawet przedstawiciel ustawowy musiałby mieć zgodę sądu opiekuńczego, stosownie do art. 101 § 3 czy też art. 156 k.r.o. Są to więc niezbyt cenne przedmioty oraz pieniądze na drobne wydatki, tzw. kieszonkowe. Rzeczami drobnymi nie są w tym przypadku, np. ubrania, rower czy komputer. Wybrane tezy z orzecznictwa 4. „Odzież, którą przedstawiciele ustawowi dają do użytku osobom o ograniczonej zdolności do czynności prawnych – w braku odmiennego zastrzeżenia stanowi własność osób podopiecznych. Strata lub uszkodzenie takiej odzieży w związku ze śmiertelnym wypadkiem osoby bezpośrednio poszkodowanej upoważnia tylko spadkobierców tej osoby do żądania naprawienia takiej szkody, nie uprawnia natomiast najbliższych członków rodziny do dochodzenia takiego roszczenia na podstawie art. 446 k.c.” (wyrok SN z 30 kwietnia 1973 r., II CR 146/73, Biul. SN 1973, nr 10, poz. 195). KONSUMENT Art. 221 . Za konsumenta uważa się osobę fizyczną dokonującą czynności prawnej niezwiązanej bezpośrednio z jej działalnością gospodarczą lub zawodową. Zagadnienia ogólne 1. Geneza regulacji konsumenta nie ogranicza się do art. 221 , w którym wprowadzono ustawową definicję pojęcia „konsument”. Pierwszym przepisem, jaki został wprowadzony do polskiego systemu prawnego w tym zakresie, jest art. 76 Konstytucji RP, stanowiący, że: „Władze publiczne chronią konsumentów, użytkowników i najemców przed działaniami zagrażającymi ich zdrowiu, prywatności i bezpieczeństwu oraz przed nieuczciwymi praktykami rynkowymi. Zakres tej ochrony określa ustawa”. Ustawowe pojęcie konsumenta zostało wprowadzone do Kodeksu cywilnego już ustawą z 2 marca 2000 r. o ochronie niektórych praw konsumentów oraz o odpowiedzialności za szkodę wyrządzoną przez produkt niebezpieczny (Dz.U. Nr 22, poz. 271 ze zm.), zmieniającą Kodeks cywilny, a konkretnie nadającą nowe brzmienie art. 384. Obecnie ogólną ochronę konsumenta zawiera także art. 385 § 2 (wykładnia umowy na korzyść konsumenta), art. 3851 (obowiązek indywidualnego uzgodnienia klauzul umowy), art. 3853 (katalog niedozwolonych klauzul umownych). Szczególne przepisy chroniące konsumenta zawarte są w innych aktach prawnych. O przedsiębiorcach jako partnerach konsumenta wspominają też dalsze przepisy, a wśród nich np. art. 1 ustawy z 29 sierpnia 1997 r. o usługach turystycznych (tekst jedn. Dz.U. z 2004 r. Nr 223, poz. 2268 ze zm.). Art. 221 Piotr Nazaruk 57 Księga I. Część ogólna 2. Definicja konsumenta zawarta w art. 221 łączy kryterium podmiotowe i przedmiotowe, wskazując, że za konsumenta może być uważna tylko osoba fizyczna znajdująca się w sytuacji prawnej, polegającej na dokonywaniu czynności cywilnoprawnej, mającej wywołać skutek prawny w jej relacji z przedsiębiorcą, a ta czynność nie może być bezpośrednio związana z prowadzoną działalnością gospodarczą lub zawodową. Wspomniany przepis nie określa wzorca cech osobowych konsumenta, takich jak: wymagany zakres wiedzy i doświadczenia w obrocie, stopień rozsądku i krytycyzmu wobec otrzymywanych informacji handlowych. 3. Brak bezpośredniego związku czynności prawnych konsumenta z działalnością gospodarczą lub zawodową jest najistotniejszym i najbardziej charakterystycznym elementem pojęcia konsumenta. To negatywne sformułowanie można oczywiście uzupełnić, wskazując w sposób pozytywny, z jaką sferą działań ludzkich ma się wiązać czynność prawna o charakterze konsumenckim. Z reguły ma ona zmierzać do zaspokajania potrzeb własnych, osobistych podmiotu, jego rodziny, domowników, także przyjaciół lub znajomych (prezenty), ma zapewniać funkcjonowanie gospodarstwa domowego. Jednakże formuła negatywna o braku związku z działalnością gospodarczą lub zawodową zachowuje swą wartość, ponieważ jest odpowiednio ogólna, a co ważniejsze – nadaje pojęciu konsumenta cechę funkcjonalnej przeciwstawności wobec pojęcia przedsiębiorcy. W ustawie wyrażono w ten sposób myśl, że nie może być uważany za konsumenta ktoś, kto w określonej sytuacji spełnia w istocie rolę przedsiębiorcy. 4. Prawo Unii Europejskiej o ochronie konsumenta zostało w przeważającej części ukształtowane na podstawie dyrektyw i innych aktów prawa wspólnotowego, które pośrednio dotyczą także art. 221 . Wśród dyrektyw konsumenckich można wskazać m.in.: dyrektywę Rady z 20 grudnia 1985 r. w sprawie ochrony konsumentów w odniesieniu do umów zawartych poza lokalem przedsiębiorstwa 85/577/EWG (Dz.Urz. WE 1985 L 372/31), dyrektywę Rady 93/13/EWG z 5 kwietnia 1993 r. w sprawie nieuczciwych warunków w umowach konsumenckich (Dz.Urz. WE 1993 L 95/29) i dyrektywę 97/7/WE Parlamentu Europejskiego i Rady z 20 maja 1997 r. w sprawie ochrony konsumentów w przypadku umów zawieranych na odległość (Dz.Urz. UE 1997 L 144/19 ze zm.). Dyrektywy mają charakter minimalny, to znaczy określają tylko dolny próg ochrony, którą prawa wewnętrzne państw członkowskich Unii Europejskiej powinny zapewnić, i pozwalają na pozostawianie lub wprowadzanie, również w drodze wykładni prawa krajowego, rozwiązań rozszerzających lub intensyfikujących ochronę. Trzeba podkreślić, że odnosi się to także do rozszerzania kręgu podmiotów chronionych. Nie ma bowiem powodu, aby wspomniane pozwolenie ograniczać jedynie do aspektów przedmiotowych lub instrumentalnych ochrony (por. E. Łętowska, Europejskie prawo…, s. 55–57). Zagadnienia szczegółowe i problemy praktyczne 5. Tylko pośredni związek pomiędzy czynnością prawną a działalnością gospodarczą osoby fizycznej nie pozbawia jej przymiotu konsumenta. W szczególności taka osoba może nabyć od profesjonalisty rzecz ruchomą w celu tylko pośrednio związanym z jej działalnością gospodarczą lub zawodową, pozostając konsumentem w rozumieniu art. 221 (J. Haberko, Umowa sprzedaży…, s. 98). 6. Podobnie zawodowy charakter działalności obejmuje także aktywność profesjonalną, podejmowaną incydentalnie lub nawet jednorazowo (np. porada prawna udzielona przez emerytowanego radcę prawnego powoduje, że czynności dokonywane przez niego w zakresie tej aktywności wyłączają jego występowanie na tym polu w roli konsumenta). Wybrane tezy z orzecznictwa 7. „Jeżeli pozwany (poręczyciel wekslowy) nie ma statusu konsumenta w rozumieniu art. 221 k.c., to przy interpretacji postanowień ogólnych warunków umów leasingu (wzorca umownego Art. 221 58 Piotr Nazaruk Tytuł II. Osoby stosowanego przez powoda) nie ma podstaw do przyjęcia wykładni tego wzorca na korzyść konsumenta (art. 385 § 2 k.c.)” (wyrok SN z 19 stycznia 2006 r., IV CK 372/05, LexPolonica nr 1826349). 8. Osoba korzystająca z usług portalu tematycznego skierowanego do osób o wykształceniu prawniczym będzie klasyfikowana jako konsument (bądź nie), nie przez pryzmat usług, jakich poszukuje, ale przez pryzmat przedmiotu czynności prawnej, którą zawiera. Czynność ta musia- łaby się bezpośrednio wiązać z jej działalnością gospodarczą lub zawodową, aby stwierdzić, że taki korzystający nie jest konsumentem (wyrok SA w Warszawie z 23 sierpnia 2011 r., VI ACa 262/11, „Gazeta Prawna” 2011, nr 192, s. 8). 9. Niedopuszczalna jest rozszerzająca wykładnia pojęcia konsumenta w dyrektywie o nieuczciwych klauzulach umownych, która określa go jako osobę fizyczną. Rozszerzanie ochrony konsumenckiej w prawach krajowych pozostaje więc nadal dozwolone, także w jej zakresie podmiotowym, pod takim tylko warunkiem, że daje się pogodzić z zasadami ustanowionymi w traktatach wspólnotowych (orzeczenie ETS z 22 listopada 2001 r. w połączonych sprawach Cape Snc przeciwko Idealservice Srl i Idealservice MN RE Sas v. OMAI Srl, C-541/99, Zb.Orz. 2001, nr 11B, s. I-9049). Poglądy doktryny 10. Istnienie bezpośredniego związku między czynnością prawną a działalnością gospodarczą lub zawodową podmiotu dokonującego czynności oznacza, że podmiot ten występuje w istocie w roli przedsiębiorcy, a zatem nie może być jednocześnie uważany za konsumenta. Trzeba zatem założyć, że obie te role są niepołączalne, a ich określenia pozostają ze sobą w stosunku funkcjonalnej korelacji (por. Z. Radwański (red.), Zielona księga..., s. 39). 11. W przypadku definicji zawartej w art. 221 wykładnia językowa zawodzi. Posługując się wykładnią systemową i celowościową, należy więc przepis ten rozumieć jako ograniczający pojęcie konsumenta tylko do stosunków osoby fizycznej z przedsiębiorcą. Bez takiego zastrzeżenia definicja z art. 221 jest zdecydowanie za szeroka i prowadzi do objęcia terminem „konsument” osób fizycznych, których nie powinno się tak traktować, gdyż sprzeciwia się temu charakter regulacji dotyczących konsumentów (J. Frąckowiak, Instytucje prawa…, s. 15). 12. Z uwagi na nową definicję konsumenta wprowadzoną przez art. 221 , która nie wymaga, aby drugą stroną umowy zawieranej przez konsumenta był przedsiębiorca, wydaje się, że art. 385 § 2 będzie miał zastosowanie również do umów zawieranych między konsumentami, jeśli jeden z nich posłuży się wzorcem umowy (K. Kruszewska-Sobczyk, M. Sobczyk, Niedozwolone klauzule…, s. 109). 13. Z uwagi na gospodarczy cel czynności konsumentem nie jest więc osoba zawierająca nawet tylko jednorazowo umowę zastrzegającą dla niej osiągnięcie celu gospodarczego. W świetle obecnie funkcjonującej definicji działalności gospodarczej nie ma działalności gospodarczej tam, gdzie nie występuje motyw zysku (por. S. Koroluk, Nowa definicja…, s. 26). 14. Notariusz zawierający umowę na podstawie art. 5 pr.not. nie występuje jako profesjonalista w ramach obrotu konsumenckiego, ponieważ wykonuje funkcje publiczne (A. Oleszko, Strony czynności…, s. 9). DOBRA OSOBISTE CZŁOWIEKA Art. 23. Dobra osobiste człowieka, jak w szczególności zdrowie, wolność, cześć, swoboda sumienia, nazwisko lub pseudonim, wizerunek, tajemnica korespondencji, nietykalność mieszkania, twórczość naukowa, artystyczna, wynalazcza i racjonalizatorska, pozostają pod ochroną prawa cywilnego niezależnie od ochrony przewidzianej w innych przepisach. Art. 23 Piotr Nazaruk 59 Księga I. Część ogólna Zagadnienia ogólne 1. Regulacja art. 23 nie jest klauzulą generalną, aczkolwiek zawiera deklarację i częściowe unormowanie ochrony dóbr osobistych człowieka przez prawo cywilne oraz wyjaśnia, że ochrona ta nie wyłącza ochrony przewidzianej w innych gałęziach prawa. Zawiera również przykładowe wyliczenie dóbr osobistych, tj. zdrowie, wolność, cześć, swoboda sumienia, nazwisko lub pseudonim, tajemnica korespondencji, nietykalność mieszkania, twórczość naukowa, artystyczna, wynalazcza i racjonalizatorska. Z istoty zmienności katalogu dóbr osobistych wynika, że wraz ze zmianami stosunków społecznych mogą pojawiać się i znikać pewne dobra osobiste podlegające ochronie prawnej. W trakcie zmian stosunków społecznych doktryna i orzecznictwo uznały za podlegające ochronie dobra osobiste (niewymienione w art. 23) m.in. takie jak: prawo najbliższej rodziny do pochowania osoby zmarłej oraz do pamięci o niej, prawo do spokojnego korzystania z mieszkania, intymności i prywatności życia, płci człowieka. 2. Definicja dóbr osobistych nie została zawarta w Kodeksie cywilnym. Za zdecydowanie przeważającą w doktrynie i jednolicie przyjętą w orzecznictwie należy uznać koncepcję obiektywną, według której dobra osobiste są „wartościami o charakterze niemajątkowym, wiążącymi się z osobowością człowieka, uznanymi powszechnie w społeczeństwie” (tak m.in. S. Rudnicki, Ochrona dóbr osobistych…, s. 34). Dla istnienia dobra osobistego i uznania, że doszło do jego naruszenia, znaczenie mają oceny społeczne, analiza z punktu widzenia rozsądnego człowieka; nie ma tu znaczenia subiektywne przekonanie zainteresowanego. 3. Prawa podmiotowe służące do ochrony dóbr osobistych to prawa niemajątkowe (je- żeli nawet ich naruszenie pociąga za sobą również skutki majątkowe) są tak ściśle związane z podmiotem podlegającym ochronie (w świetle art. 23 z osobą fizyczną), że razem z nim powstają i wygasają oraz nie mogą przechodzić na inne podmioty zarówno w drodze czynno- ści prawnych, jak i w drodze dziedziczenia. Przyjmowana powszechnie, jako dobro osobiste, ochrona czci osoby zmarłej nie polega na przejściu prawa do czci przysługującego zmarłemu, lecz jest własnym prawem najbliższych członków rodziny zmarłego. Inną istotną cechą dóbr osobistych jest to, że prawa z nich wynikające (prawa osobiste) są prawami bezwzględnymi, skutecznymi w stosunku do wszystkich osób fizycznych i prawnych. Kodeks cywilny nie zawiera też przepisu wyjaśniającego, czy ma na względzie ogół dóbr osobistych jako pewien zbiór, któremu odpowiada ogólne prawo osobiste podmiotowe. Z brzmienia art. 23 należy wyciągnąć wniosek, że prawu polskiemu nie jest znane jedno ogólne dobro osobiste i jedno odpowiadające mu prawo osobiste. 4. Naruszenie dobra osobistego nie występuje wtedy, gdy wyrządzona drugiemu przykrość jest – wedle przeciętnych ocen przyjmowanych w społeczeństwie – przykrością (dolegliwością) małej wagi, nie przekracza więc progu, od którego liczyć się już będzie naruszenie dobra osobistego. Stopień przeżywanej przykrości przez dotkniętego naruszeniem może mieć znaczenie dopiero wtedy, gdy próg ten został przekroczony; może on być uwzględniony przez sąd w ostatecznym rozstrzygnięciu sprawy, na przykład przy określaniu sposobu usunięcia skutków naruszenia dobra osobistego. 5. Dobra osobiste uregulowane w Konstytucji RP uregulowano w art. 5, który wymienia wolności i prawa człowieka i obywatela, oraz art. 30 wskazującym na fundamentalne znaczenie przyrodzonej, niezbywalnej i nienaruszalnej godności człowieka, która stanowi źródło tych wolności i praw człowieka i obywatela. Natomiast w art. 38 wskazano, że każdy człowiek ma zapewnioną ochronę życia. W dalszych przepisach Konstytucji RP (art. 41, 47–53) wskazano kolejne dobra osobiste, a mianowicie: w art. 41 – nietykalność osobistą i wolność osobistą; w art. 47 – ochronę życia prywatnego, życia rodzinnego, czci, dobrego imienia oraz decydowania o swoim życiu osobistym; w art. 49 – wolność i ochronę tajemnicy komunikowania się; w art. 50 – nienaruszalność mieszkania (pomieszczenia lub pojazdu); w art. 52 – wolność poruszania się. Przepis art. 53 Art. 23 60 Piotr Nazaruk Tytuł II. Osoby Konstytucji RP wyraża wolność sumienia i religii, a art. 54 – wolność myśli, która polega na wolności wyrażania swoich poglądów oraz pozyskiwania i rozpowszechniania informacji. Dobra te wykraczają znacznie poza zakres prawa cywilnego, co bez wątpienia wzmacnia ich ochronę, pozwalając zainteresowanemu na wybór najskuteczniejszego środka. Wybrane tezy z orzecznictwa 6. Przyjęcie obiektywnej koncepcji ma szczególne znaczenie w zakresie ochrony takich dóbr jak cześć, prawo do prywatności czy swoboda sumienia, gdzie tylko obiektywna ocena pozwoli oddalić powództwa pieniaczy, ludzi nadwrażliwych i przeczulonych na swoim punkcie, którzy najbanalniejszą przykrość czy niedogodność gotowi są odczuwać jako największą udrękę. Ocena, czy nastąpiło naruszenie dobra osobistego, nie może być dokonana według indywidualnej wrażliwości zainteresowanego, lecz obiektywnej reakcji społecznej (wyrok SN z 16 stycznia 1976 r., II CR 692/75, OSNCP 1976, nr 11, poz. 251, z glosą J.St. Piątowskiego, NP 1977, nr 7–8, s. 1144). 7. „Prawo do niezakłóconego korzystania z energii elektrycznej nie jest dobrem osobistym” (wyrok SN z 7 grudnia 2011 r., II CSK 160/11, Biul. SN 2012, nr 2, poz.11). 8. Pojęcie dóbr osobistych należy odnosić do określonego poziomu rozwoju technologicznego i cywilizacyjnego, przyjętych w społeczeństwie zasad moralnych i prawnych, istniejącego rodzaju stosunków społecznych, gospodarczych, nawet politycznych (uchwała składu 7 sędziów SN z 16 lipca 1993 r., I PZP 28/93, OSNCP 1994, nr 1, poz. 2). 9. „Życie intymne każdej osoby podlega zawsze pełnej ochronie prawnej. Nie obala zatem domniemania bezprawności działania wykazanie przez dziennikarza, że okoliczności z cudzego życia intymnego, ujawnione przez niego w reportażu prasowym, były obiektywnie prawdziwe (art. 24 § 1 k.c.)” (wyrok SN z 11 marca 1986 r., I CR 4/86, OSPiKA 1987, nr 4, poz. 86). Poglądy doktryny 10. W dziedzinie ochrony dóbr osobistych ustawodawca pozostawił sędziemu olbrzymi margines swobody zarówno przy wyznaczaniu samego zakresu chronionego dobra, jak i w odniesieniu do kwestii bezprawności (B. Kordasiewicz, Jednostka wobec…, s. 160 i n.). 11. W obrębie prawa do prywatności można wyróżnić różne sfery, w których zakres ochrony jest różny. W zasadzie żadna okoliczność nie usprawiedliwia ujawniania faktów z życia intymnego jednostki (A. Kopff, Ochrona sfery…, s. 35). OCHRONA DÓBR OSOBISTYCH Art. 24. § 1. Ten, czyje dobro osobiste zostaje zagrożone cudzym działaniem, może żą- dać zaniechania tego działania, chyba że nie jest ono bezprawne. W razie dokonanego naruszenia może on także żądać, ażeby osoba, która dopuściła się naruszenia, dopeł- niła czynności potrzebnych do usunięcia jego skutków, w szczególności ażeby złożyła oświadczenie odpowiedniej treści i w odpowiedniej formie. Na zasadach przewidzianych w kodeksie może on również żądać zadośćuczynienia pieniężnego lub zapłaty odpowiedniej sumy pieniężnej na wskazany cel społeczny. § 2. Jeżeli wskutek naruszenia dobra osobistego została wyrządzona szkoda majątkowa, poszkodowany może żądać jej naprawienia na zasadach ogólnych. § 3. Przepisy powyższe nie uchybiają uprawnieniom przewidzianym w innych przepisach, w szczególności w prawie autorskim oraz w prawie wynalazczym. Art. 24 Piotr Nazaruk 61 Księga I. Część ogólna Zagadnienia ogólne 1. Przesłanki ochrony dóbr osobistych i środki ich sądowej ochrony uregulowano w art. 24. Przesłankami ochrony dóbr osobistych, które muszą być spełnione łącznie, są: 1) istnienie dobra osobistego, 2) zagrożenie lub naruszenie tego dobra, 3) bezprawność zagrożenia lub naruszenia. Pierwsze dwie przesłanki musi udowodnić powód dochodzący ochrony; pozwany może bronić się, wykazując, że nie działał bezprawnie. Jest to bardzo korzystne dla powoda rozłożenie ciężaru dowodu, gdyż na pozwanym spoczywać będzie natomiast ciężar udowodnienia, że naruszenie nie było bezprawne. Powód musi wykazać, iż doszło do zagrożenia lub naruszenia istniejącego dobra osobistego. Dobra osobiste wymienia przykładowo art. 23. Nie wystarcza tu powołanie się na naruszenie „dóbr osobistych”, rozumiane jako jakaś krzywda, dyskomfort, ujemne przeżycie psychiczne. Trudności wiążą się z precyzyjnym określeniem kryteriów, według których należy oceniać, czy doszło do naruszenia dóbr osobistych. 2. Normy art. 23 i 24 pozostają ze sobą funkcjonalnym związku. Przedmiotem dociekań doktryny jest definicja dóbr osobistych, która wskazywałaby kryterium oceny ich naruszenia przez określenie ich istotnych cech, a przede wszystkim wyjaśniając problem obiektywnego lub subiektywnego charakteru dóbr osobistych. Zasadniczą trudność w ścisłym określeniu dóbr osobistych stanowi wskazanie istoty chronionego dobra. Już z art. 23 wynika jednoznacznie, że ochrona dóbr osobistych jest wszechstronna. Może ona być realizowana w różny sposób i za pomocą różnych środków, mieć zarówno charakter niemajątkowy, jak i majątkowy. 3. Bezprawność działania polega na naruszeniu dóbr osobistych w kategoriach zobiektywizowanych, ponieważ polega ono na naruszeniu obiektywnych, chronionych prawem stanów rzeczy oraz na samym przekroczeniu zakreślonej w art. 24 § 1 granicy zagrożenia dobra osobistego, ale dla powstania roszczenia uprawnionego konieczna jest wskazana bezprawność. Przesłanka bezprawności działania jest przesłanką konieczną do udzielenia ochrony o charakterze niemajątkowym, przewidzianej w komentowanym przepisie. W sprawie o naruszenie dóbr osobistych bezprawność wypowiedzi naruszających dobre imię powoda nie zostaje uchylona przez powołanie się pozwanego na hipotezy naukowe i działanie w zamiarze ochrony interesu publicznego, lecz jedynie przez dowód, że głoszone przez niego twierdzenia są prawdziwe i nie naruszają dobrego imienia powoda. 4. Brak bezprawności może wynikać przede wszystkim ze zgody podmiotu prawa, z dzia- łania w ramach porządku prawnego, ze szczególnych przepisów prawnych, z wykonywania prawa podmiotowego, z konieczności ochrony innego wyżej postawionego dobra oraz z ogólnej klauzuli zasad współżycia społecznego (wyrok SN z 19 października 1989 r., II CR 419/89, OSP 1990, nr 11–12, poz. 377). 5. Żądanie zaniechania działania nakazuje art. 24 § 1 zd. 1, według którego ten, czyje dobro osobiste zostaje zagrożone cudzym działaniem, może żądać zaniechania tego działania, chyba że nie jest ono bezprawne. Przepis ten dotyczy nie czynów (działań) już dokonanych, lecz przypadków, gdy występuje zagrożenie działania naruszającego dobro osobiste. Chodzi o zagrożenie działania bezprawnego. Bezprawność zatem musi występować w każdym wypadku i chociaż ustawodawca wprowadził domniemanie bezprawności działania, to osoba zamierzająca wystąpić z powództwem o zakaz naruszenia jej zagrożonego dobra osobistego powinna rozważyć, czy element bezprawności może wchodzić w grę. 6. Zadośćuczynienie pieniężne lub zapłata na cel społeczny. Nastawienie do zadość- uczynienia pieniężnego będzie stanowić przedmiot szerszych analiz w opracowaniach prawa zobowiązań. W tym miejscu można więc ograniczyć się do skrótowego przedstawienia obecnego stanu prawnego oraz odesłania do bogatego piśmiennictwa na ten temat. W myśl art. 24 § 1 zd. 3, ten, czyje dobro osobiste zostało naruszone, może żądać – na zasadach przewidzianych Art. 24 62 Piotr Nazaruk Tytuł II. Osoby w Kodeksie cywilnym – zadośćuczynienia pieniężnego lub zapłaty sumy pieniężnej na wskazany cel społeczny. Przepis ten odsyła do art. 445 i 448. Przewidują one możliwość zasądzenia zadośćuczynienia pieniężnego za doznaną krzywdę, natomiast art. 448 dopuszcza alternatywnie (jest to – mimo użycia słowa „lub” – alternatywa rozłączna) zasądzenie odpowiedniej sumy pieniężnej na wskazany przez powoda cel społeczny. Dolegliwości (cierpień fizycznych lub psychicznych) będących następstwem naruszenia dóbr osobistych nie można mierzyć jednostkami pieniężnymi i wyrównywać w sposób przyjęty dla szkód majątkowych. Mimo to przyjmuje się pogląd o kompensacyjnym charakterze zadośćuczynienia pieniężnego (M. Nesterowicz, Zadośćuczynienie pieniężne…, s. 8). Zagadnienia szczegółowe i problemy praktyczne 7. W wyroku z 19 lipca 1978 r., I CR 254/78 (OSNCP 1979, nr 6, poz. 121), w którym wyrażono pogląd, że uczestnik postępowania (sądowego) nie może powoływać się w sprawie cywilnej na dane z innej sprawy charakteryzujące niekorzystnie przeciwnika, jeżeli nieprawdziwość danych jest mu znana; może natomiast powoływać się na niesprawdzone dane potrzebne mu do obrony, obowiązany jest jednak do oględnego formułowania swych twierdzeń; podanie danych w formie drastycznej może być uznane za działanie bezprawne, uzasadniające odpowiedzialność przewidzianą w art. 24 § 1. 8. Spośród pięciu roszczeń służących ochronie dóbr osobistych: o ustalenie, o zaniechanie naruszeń, o usunięcie skutków naruszenia, o zadośćuczynienie i o zapłatę sumy na cel społeczny, dla dochodzenia dwóch ostatnich wymagana jest dodatkowo przesłanka winy podmiotu dokonującego naruszenia. Dopuszczalność powództwa o ustalenie naruszenia dobra osobistego na podstawie art. 189 k.p.c. nie budzi kontrowersji w doktrynie i nowszej judykaturze. Ustalenie to może iść w trzech kierunkach, dotycząc stwierdzenia przysługiwania określonego dobra osobistego, ustalenia faktu jego zagrożenia lub dokonanego już naruszenia (uchwała SN z 22 września 1995 r., III CZP 118/95, OSP 1996, nr 4, poz. 78). 9. „Pobranie wycinka skóry dla celów badania histopatologicznego dopuszczalne jest tylko za zgodą pacjenta, dochodzi do naruszenia nietykalności cielesnej i zdrowia w takim wypadku nawet mimo pozytywnego rezultatu zabiegu” (M. Nesterowicz, Prawo medyczne…, s. 95). Wybrane tezy z orzecznictwa 10. Powszechnie krytykowana uchwała Sądu Najwyższego w składzie 7 sędziów z 18 lutego 2005 r., III CZP 53/04 (OSNC 2005, nr 7–8, poz. 114), stanowi, że: „Wykazanie przez dziennikarza, że przy zbieraniu i wykorzystaniu materiałów prasowych działał w obronie spo- łecznie uzasadnionego interesu oraz wypełnił obowiązek zachowania szczególnej staranności i rzetelności, uchyla bezprawność działania dziennikarza. Jeżeli zarzut okaże się nieprawdziwy, dziennikarz zobowiązany jest do jego odwołania”. 11. Na temat bezprawności działania Sąd Najwyższy wypowiedział się w sposób bardziej ogólny w wyroku z 19 października 1989 r., II CR 419/89 (OSP 1990, nr 11–12, poz. 377), wyjaśniając, że za bezprawne uważa się każde działanie naruszające dobro osobiste, jeżeli nie zachodzi żadna ze szczególnych okoliczności usprawiedliwiających je, oraz że „do okoliczności wyłączających bezprawność naruszenia dóbr osobistych na ogół zalicza się: 1) działanie w ramach porządku prawnego, tj. działanie dozwolone przez obowiązujące przepisy prawa, 2) wykonywanie prawa podmiotowego, 3) zgodę pokrzywdzonego (ale z zastrzeżeniem uchylenia jej skuteczności w niektórych przypadkach) oraz 4) działanie w ochronie uzasadnionego interesu”. 12. Naruszenie przez dziennikarza obowiązku ochrony dóbr osobistych upoważnia osobę pokrzywdzoną do skutecznego poszukiwania ochrony tych dóbr na drodze sądowej, nawet wówczas, gdy autor publikacji zachował staranność i rzetelność przy zbieraniu i wykorzystyArt. 24 Piotr Nazaruk 63 Księga I. Część ogólna waniu materiałów prasowych (wyrok SN z 7 listopada 2002 r., II CKN 1293/00, OSNC 2004, nr 2, poz. 27). 13. „Symbol osoby prawnej jest nośnikiem jej tożsamości w zewnętrznym odbiorze i podobnie jak nazwa czy firma stanowi dobro osobiste, które podlega ochronie na podstawie art. 24 w zw. z art. 43 k.c.” (wyrok SN z 7 marca 2003 r., I CKN 100/01, LexPolonica nr 375443). 14. Na gruncie art. 24 § 1, jak i przepisu art. 417 § 1, podstawową przesłanką warunkującą odpowiedzialność stanowi bezprawność takiego działania lub zaniechania (wyrok SA we Wrocławiu z 14 marca 2012 r., I ACa 140/12, Lex nr 1130915). 15. „Zgodnie z art. 24 § 2 k.c. poszkodowany wskutek naruszenia dobra osobistego może żądać odszkodowania tylko w przypadku wyrządzenia mu w następstwie takiego naruszenia szkody” (wyrok SN z 19 kwietnia 1977 r., I PR 22/77, LexPolonica nr 318034). Poglądy doktryny 16. Istnieje konieczność budowania indywidualnych kryteriów oceny według miary, zwyczajów środowiska, o ile do analizowanego zachowania doszło w kręgu tego środowiska, a strony sporu (poszkodowany i sprawca) akceptowali jego zwyczaje. Niekiedy reguły środowiskowe mogą stać w jaskrawej sprzeczności z zasadami przyjętymi w społeczeństwie (kodeks recydywistów). Jeśli zasady te są sprzeczne z prawem lub zasadami współżycia społecznego, nie jest możliwe ocenianie wedle nich, czy doszło do naruszenia dóbr osobistych (szerzej na ten temat B. Kordasiewicz, W sprawie obiektywnych…, s. 17 i n.). 17. Tajemnicy bankowej nie można odmówić cech dóbr osobistych, a w przypadku wątpliwo- ści powinno się sięgnąć do korzeni instytucji tajemnicy bankowej, czyli zagadnienia prywatności. Ochrona prywatności, w tym sfery dotyczącej sytuacji majątkowej jednostki, powinna uwzględniać możliwość obrony. Prawo bankowe w art. 105 ust. 5 przewiduje jedynie odpowiedzialność banku za szkody wynikające z ujawnienia tajemnicy bankowej i wykorzystania jej niezgodnie z przeznaczeniem. Z tego też względu istotna jest ochrona, którą dają przepisy dotyczące dóbr osobistych. Warto podkreślić, że roszczenia z Kodeksu cywilnego i Prawa bankowego, na podstawie art. 24 § 3 k.c., nie wykluczają się (A. Żygadło, Ochrona tajemnicy…, s. 60). Rozdział II MIEJSCE ZAMIESZKANIA DOMICILIUM Art. 25. Miejscem zamieszkania osoby fizycznej jest miejscowość, w której osoba ta przebywa z zamiarem stałego pobytu. Zagadnienia ogólne 1. Miejsce zamieszkania stanowi, oprócz imienia i nazwiska oraz wieku, element indywidualizujący osobę fizyczną, wskazując jej związek z określoną miejscowością. Pobyt stały (zwykły) polega na faktycznym przebywaniu, zamieszkiwaniu w danej miejscowości. Zamieszkanie połą- czone jest zwykle z określonym tytułem prawnym do lokalu i posiadaniem w nim przedmiotów niezbędnych do materialnej egzystencji. Składnikiem pobytu stałego jest realizowanie w danej miejscowości obiektywnie sprawdzalnej aktywności życiowej (rodzinnej, zawodowej, społecznej). 2. Definicja prawna miejsca zamieszkania. Jest to pojęcie prawne z zakresu prawa cywilnego; używając go, dokonuje się m.in. indywidualizacji określonej osoby fizycznej. Nie jest ono Art. 25 64 Piotr Nazaruk Tytuł II. Osoby jednak – o czym należy pamiętać – pojęciem jednoznacznym. Używa się go zarówno – jak ma to miejsce w art. 25 – na określenie miejscowości, jak i w znaczeniu ściślejszym, tj. na oznaczenie konkretnego lokalu mieszkalnego, z określeniem nie tylko miejscowości, ale również nazwy ulicy (jeżeli w miejscowości są ulice), numeru domu i mieszkania. Przy określaniu miejsca zamieszkania, w ścisłym znaczeniu tego pojęcia, wskazuje się często także nazwę województwa, w którym miejscowość jest położona. 3. Składniki miejsca zamieszkania mają charakter obiektywny, czyli pobyt stały w danej miejscowości (corpus) oraz subiektywny w postaci uzewnętrznionego zamiaru, woli tego pobytu (animus). Łączne występowanie tych składników pozwala wskazać daną miejscowość jako centrum życiowej aktywności osoby, w którym koncentrują się jej interesy osobiste i majątkowe. 4. Zamiar stałego pobytu to dokonany przez osobę fizyczną wybór miejsca przebywania na stałe. Powzięcie i wyrażenie takiego zamiaru nie jest czynnością prawną, choć zawiera elementy woli. Analizy składników zamieszkania należy dokonywać łącznie, ponieważ składnik mentalny animus manifestuje się w szczególności w postaci konkretnych, obiektywnie sprawdzalnych zachowań składających się na corpus, a zatem ich rozdzielenie służy tylko potrzebom teoretycznego opisu. 5. W praktyce stosowania prawa, w tym w praktyce sądowej, spotykamy się częściej z pojęciem „zamieszkanie” w potocznym znaczeniu niż w znaczeniu przewidzianym w art. 25. Stosowanie tego przepisu wchodzi w grę najczęściej w sprawach, w których występuje tzw. element zagraniczny (np. stosuje się przepisy Prawa prywatnego międzynarodowego), nie ma on natomiast zastosowania w takich sprawach, jak: wstąpienie w stosunek najmu (ustawa z 21 czerwca 2001 r. o ochronie praw lokatorów, mieszkaniowym zasobie gminy i o zmianie Kodeksu cywilnego – tekst jedn. Dz.U. z 2005 r. Nr 31, poz. 266 ze zm.), przyjęcie do spół- dzielni mieszkaniowej i przydział lokalu mieszkalnego po byłym członku (ustawa z 15 grudnia 2000 r. o spółdzielniach mieszkaniowych – tekst jedn. Dz.U. z 2003 r. Nr 119, poz. 1116 ze zm.), czy też w sprawach z zakresu spełnienia świadczeń wynikających z umów cywilnoprawnych (art. 454 § 1 k.c.). Zagadnienia szczegółowe i problemy praktyczne 6. Kryterium miejsca zamieszkania znajduje zastosowanie w szczególności: dla określenia miejsca zawarcia umowy w drodze przyjęcia oferty w sytuacji opisanej w art. 70 § 2 (miejsce zamieszkania oferenta); w art. 454 § 1 dla określenia miejsca spełnienia świadczenia; w art. 467 pkt 1 jako przesłanka uzasadniająca złożenie świadczenia do depozytu sądowego (gdy dłużnikowi nie jest znane miejsce zamieszkania wierzyciela); dla określenia właściwości miejscowej sądu w sprawach cywilnych (art. 27, 32, 39, 41, 42, 447, 461 § 2, art. 508, 526 § 1, art. 544 § 2, art. 5671 , 569, 589 § 1, art. 599, 602, 628, 692, 6942 , 11511 k.p.c.). Wybrane tezy z orzecznictwa 7. „Przesłanka «stałego mieszkania z najemcą» zawierała wymóg, aby osoba wymieniona w art. 8 ust. 1 ustawy z 2 lipca 1994 r. o najmie lokali mieszkalnych i dodatkach mieszkaniowych, nie miała innego mieszkania, a lokal zajmowany przez tę osobę z najemcą stanowił centrum jej spraw życiowych” (wyrok SN z 12 września 2001 r., V CKN 1827/00, LexPolonica nr 379774). 8. Bez znaczenia jest rzeczywiste miejsce zamieszkania osoby pozostającej pod opieką, o któ- rym mowa w art. 25, gdyż decydujący jest stan prawny, a nie faktyczny dotyczący osoby pozostającej pod opieką (postanowienie NSA z 24 marca 2011 r., I OW 187/10, LexPolonica nr 2597336). 9. „Skoro miejscem zamieszkania osoby fizycznej jest miejscowość, w której osoba ta przebywa z zamiarem stałego pobytu (art. 25 k.c.), a sądem miejscowo właściwym jest sąd miejsca Art. 25 Piotr Nazaruk 65 Księga I. Część ogólna zamieszkania pozwanego, to dla kwestii właściwości miejscowej sądu nie ma żadnego znaczenia okoliczność niewymeldowania pozwanego z danego miasta, jeżeli faktycznie przebywa on, pracuje i mieszka w innym mieście” (postanowienie SN z 26 marca 1973 r., I CZ 38/73, LexPolonica nr 318250). 10. „Jeżeli właściciel lokalu odmawia osobie ubiegającej się o zameldowanie potwierdzenia uprawnienia do przebywania w tym lokalu, osoba ta może domagać się ustalenia istnienia takiego uprawnienia na podstawie art. 189 k.p.c., przed wszczęciem postępowania administracyjnego o zameldowanie” (wyrok SN z 5 września 2001 r., I CKN 416/00, MoP 2002, nr 1, s. 30–31). Poglądy doktryny 11. O miejscu zamieszkania rozstrzyga całokształt okoliczności, a mianowicie „zejście się stanu faktycznego przebywania z zamiarem takiego przebywania” (W. Popiołek, Glosa do uchwały SN z 24 czerwca 1993 r., III CZP 76/93, PS 1995, nr 3, s. 83). 12. Zameldowanie jest aktem administracyjnym, który potwierdza okoliczność stałego zamieszkania w danej miejscowości i ułatwia ustalenie, ale nie przesądza o miejscu zamieszkania (A. Taudul, Rezydencja podatkowa…, s. 5). 13. „Zgodnie z art. 25 k.c. «miejscem zamieszkania osoby fizycznej jest miejscowość, w której osoba ta przebywa z zamiarem stałego pobytu». Istotne jest, że zgodnie z art. 28 k.c. można mieć tylko jedno miejsce zamieszkania […] dla ustalenia statusu dewizowego takiej osoby, poza okazaniem dowodu osobistego, należałoby również zażądać sporządzenia odpowiedniego oświadczenia, w którym ta osoba w sposób jednoznaczny oświadczyłaby, że nie przebywa z zamiarem stałego pobytu w Polsce” (M. Nogaj, Problemy związane…, s. 47). DOMICILIUM DZIECKA Art. 26. § 1. Miejscem zamieszkania dziecka pozostającego pod władzą rodzicielską jest miejsce zamieszkania rodziców albo tego z rodziców, któremu wyłącznie przysługuje władza rodzicielska lub któremu zostało powierzone wykonywanie władzy rodzicielskiej. § 2. Jeżeli władza rodzicielska przysługuje na równi obojgu rodzicom mającym osobne miejsce zamieszkania, miejsce zamieszkania dziecka jest u tego z rodziców, u którego dziecko stale przebywa. Jeżeli dziecko nie przebywa stale u żadnego z rodziców, jego miejsce zamieszkania określa sąd opiekuńczy. Zagadnienia ogólne 1. Regulacja art. 26 § 1 k.c. dotyczy miejsca zamieszkania osoby fizycznej mającej ograniczoną zdolność do czynności prawnych oraz niemającej takiej zdolności w ogóle, będącej dzieckiem pozostającym pod władzą rodzicielską. Gdy dziecko pozostaje pod władzą rodzicielską obojga rodziców zamieszkujących w tej samej miejscowości, to miejscem zamieszkania wszystkich tych osób jest ta sama miejscowość. Jeżeli nawet rodzice zamieszkują w innych lokalach, nie ma problemu z miejscem zamieszkiwania dziecka. Gdy władza rodzicielska przysługuje wyłącznie jednemu z rodziców, miejscem zamieszkania dziecka jest miejsce zamieszkania tego z rodziców, któremu władza rodzicielska przysługuje. Podobnie w sytuacji gdy tylko jednemu z rodziców zostało powierzone wykonywanie władzy rodzicielskiej w wyroku rozwodowym (art. 58 § 1 k.r.o.) lub w postępowaniu przed sądem opiekuńczym (art. 107 k.r.o.). 2. Decydowanie rodziców o miejscu zamieszkania dziecka jest jednym z najważniejszych atrybutów władzy rodzicielskiej. Rodzice wspólnie rozstrzygają te zagadnienia na podstawie Art. 26 66 Piotr Nazaruk Tytuł II. Osoby art. 93 § 1 k.r.o., jednak w razie sporów stosuje się art. 97 § 2 k.r.o., ponieważ jest to sprawa istotna. Rodzic wykonujący jednoosobowo władzę rodzicielską decyduje sam o miejscu pobytu dziecka, dlatego oddalenie wniosku takiego rodzica o odebranie dziecka od osoby nieuprawnionej musi być połączone z jednoczesnym ograniczeniem „władzy rodzicielskiej przez pozostawienie dziecka u osoby, u której ono się znajduje”. 3. Małżonkowie mogą mieć miejsce zamieszkania w różnych miejscowościach. Mają natomiast jednakowe miejsce zamieszkania, jeśli nawet mieszkają oddzielnie. np. w różnych mieszkaniach, ale ich mieszkania znajdują się w tej samej miejscowości. Jak wyjaśnił bowiem Sąd Najwyższy w uzasadnieniu uchwały z 24 września 1980 r., III CZP 31/80 (OSNCP 1981, nr 5, poz. 71), przez miejsce zamieszkania w rozumieniu art. 26, podobnie jak w rozumieniu art. 25, należy rozumieć miejscowość, a nie konkretne mieszkanie. Zagadnienia szczegółowe i problemy praktyczne 4. Jeżeli sąd ma rozpoznać wniosek o zmianę dotychczasowego miejsca pobytu dziecka, zwłaszcza zawartego w wyroku orzekającym rozwód, to doręcza odpis wniosku prokuratorowi i zawiadamia go o terminach rozprawy; w takiej sprawie dziecko jest uczestnikiem postępowania, a reprezentuje je kurator ustanowiony przez sąd opiekuńczy (uchwała SN z 12 maja 1969 r., III CZP 24/69, OSNCP 1969, nr 12, poz. 213). Wybrane tezy z orzecznictwa 5. „Nie ma przeszkód prawnych, by dziecko pozostające pod władzą rodzicielską przebywało na stałe u innej osoby (np. u dziadków) i u tej osoby miało miejsce pobytu stałego w rozumieniu art. 6 ust. 1 ustawy z 10 kwietnia 1974 r. o ewidencji ludności i dowodach osobistych” (wyrok NSA z 27 września 1990 r., III SA 688/90, ONSA 1990, nr 2–3, poz. 55). 6. W odniesieniu do dziecka jest to jednak w istocie pewna konstrukcja idealna i dziecko – na mocy decyzji rodziców – może faktycznie mieć miejsce pobytu w innym miejscu, na przykład u swoich dziadków, albo studiować za granicą (wyrok NSA Ośrodek Zamiejscowy w Krakowie z 7 stycznia 1998 r., I SA/Kr 420/97, LexPolonica nr 339819). Poglądy doktryny 7. Małoletnie dzieci najemcy (czy właściciela domu) nie są współposiadaczami mieszkania. Nie są one nawet dzierżycielami (art. 338 k.c.). Nie wykonują bowiem żadnego władztwa nad rzeczą, choćby w cudzym imieniu. Istnieje tu stosunek zależności, skoro dziecko pozostaje aż do pełnoletności pod władzą rodzicielską (art. 93, 95 § 2 k.r.o.). W szczególności wola dziecka nie rozstrzyga o jego miejscu zamieszkania, także w sensie prawnym (art. 26 k.c.) (zob. A. Szpunar, Glosa do uchwały SN z 16 września 1993 r., III CZP 125/93, PiP 1994, nr 9, s. 107). DOMICILIUM OSOBY POZOSTAJĄCEJ POD OPIEKĄ Art. 27. Miejscem zamieszkania osoby pozostającej pod opieką jest miejsce zamieszkania opiekuna. Zagadnienia ogólne 1. Regulacja art. 27 dotyczy zarówno dziecka, dla którego ustanowiono opiekę z powodu tego, że rodzice nie żyją, są pozbawieni władzy rodzicielskiej lub nie są znani (oczywiście Art. 27 Piotr Nazaruk 67 Księga I. Część ogólna oboje – art. 145 k.r.o.), jak i całkowicie ubezwłasnowolnionej osoby dorosłej (art. 13 § 2 k.c.). Nie ma on natomiast zastosowania do ubezwłasnowolnionej całkowicie osoby małoletniej podlegającej władzy rodzicielskiej (art. 108 k.r.o.). Omawiany przepis konstytuuje pochodne miejsce zamieszkania dziecka pozostającego pod opieką. Jest to podobne rozwiązanie, jakie w związku z władzą rodzicielską wyrażone jest w konstrukcji domicilium necessarium. Przepis ten nie obejmuje osób ubezwłasnowolnionych częściowo, osoby te korzystają więc z domicilium voluntarium (por. art. 26 k.c.). 2. Opieka jako instytucja prawna uregulowana w art. 145–177 k.r.o.; nie dotyczy natomiast pieczy sprawowanej jedynie faktycznie ani też żadnego z przypadków kurateli, nawet kurateli dla osoby ubezwłasnowolnionej częściowo. Opiekę ustanawia się dla osoby małoletniej (art. 145 k.r.o.) w sytuacji, gdy oboje rodzice dziecka zmarli, władza rodzicielska została im zawieszona (art. 110 k.r.o.), zostali pozbawieni władzy rodzicielskiej (art. 111 k.r.o.) lub nie są znani, oraz dla osoby ubezwłasnowolnionej całkowicie (art. 13 § 2). Jeżeli opiekę sprawuje osoba fizyczna (art. 146 k.r.o.), jej zamieszkanie jest prawnym miejscem zamieszkania osoby pozostającej pod opieką. Wybrane tezy z piśmiennictwa 3. Związek występujący pomiędzy opiekunem a osobą pozostającą pod opieką, w zakresie związanym z zamieszkiwaniem dziecka, może mieć tylko prawny, a nie faktyczny charakter i nie musi przejawiać się rzeczywistym wspólnym zamieszkiwaniem. W szczególności opiekunem dziecka przebywającego faktycznie w placówce opiekuńczej może być wychowawca z tej placówki, ale dziecko nie mieszka razem z nim i jego rodziną (por. J. Strzebińczyk, w: System P.P., t. 12, 2012, s. 783 i n.). ZASADA JEDNEGO MIEJSCA ZAMIESZKANIA Art. 28. Można mieć tylko jedno miejsce zamieszkania. Zagadnienia ogólne 1. Miejsce zamieszkania w znaczeniu pojęcia prawnego (domicyl) dotyczy zarówno zamieszkania osób dorosłych, podlegających władzy rodzicielskiej, jak i podlegających opiece. Jeżeli jakaś osoba przebywa w kilku miejscowościach, jej miejscem zamieszkania w rozumieniu art. 25, 26 i 27 będzie miejscowość, w której ma zamiar stale przebywać, a więc z reguły tam, gdzie ogniskuje się jej życie. Wyłączone jest w sensie prawnym jednoczesne zamieszkiwanie w kilku miejscowościach i okresowe (sezonowe) zamieszkiwanie w różnych miejscowościach. W świetle art. 25 nie można wykluczyć, że w praktyce osoba fizyczna będzie mieć kilka miejsc przebywania z zamiarem stałego pobytu. Komentowany przepis nie ma nic wspólnego z prawem do posiadania więcej niż jednego mieszkalnia. 2. Możliwość wystąpienia zjawiska drugiego miejsca pobytu stałego niepołączonego jednak z elementem subiektywnym (animus), a zatem związanie danej osoby z jedną miejscowością będzie wynikać z istnienia miejsca zamieszkania w jednej miejscowości, natomiast w drugiej osoba ta będzie miała drugie miejsce pobytu. W szczególności dotyczy to sytuacji związanych z wyjazdem za granicę, kiedy przebywająca tam przez wiele lat osoba nie uzewnętrznia „ostatecznego” zamiaru przeniesienia swojej aktywności życiowej do nowej miejscowości, jednak związanie tej osoby z nowym miejscem właśnie w postaci pobytu stałego uzasadnia powstanie określonych skutków prawnych związanych z faktem stałego pobytu. Kryterium pobytu stałego odgrywa coraz większą rolę w obrocie międzynarodowym, ponieważ stałe, aczkolwiek nie ostateczne związanie z daną miejscowością stanowi zasadne kryterium wskazujące na związek z systemem prawnym miejsca położenia miejscowości. Art. 28 68 Piotr Nazaruk Tytuł II. Osoby Rozdział III UZNANIE ZA ZMARŁEGO UZNANIE ZA ZMARŁEGO Art. 29. § 1. Zaginiony może być uznany za zmarłego, jeżeli upłynęło lat dziesięć od końca roku kalendarzowego, w którym według istniejących wiadomości jeszcze żył; jednakże gdyby w chwili uznania za zmarłego zaginiony ukończył lat siedemdziesiąt, wystarcza upływ lat pięciu. § 2. Uznanie za zmarłego nie może nastąpić przed końcem roku kalendarzowego, w któ- rym zaginiony ukończyłby lat dwadzieścia trzy. Zagadnienia ogólne 1. Śmierć człowieka wywołuje istotne skutki cywilnoprawne. Pomijając utratę zdolności prawnej i zdolności do czynności prawnych, śmierć wywołuje np. bezpośrednie skutki w zakresie dziedziczenia, w szerokim znaczeniu tego pojęcia, a także w zakresie możliwości zawarcia przez pozostałego przy życiu małżonka nowego małżeństwa. Administracyjna rejestracja zgonów osób fizycznych dokonywana w trybie Prawa o aktach stanu cywilnego stanowi zasadę. 2. Stwierdzenie śmierci człowieka stwierdza lekarz, który po zbadaniu ciała wystawia kartę zgonu, stanowiącą z kolei podstawę do sporządzenia aktu zgonu i wpisania tej okoliczności do księgi stanu cywilnego (art. 64 i n. ustawy z 29 września 1986 r. – Prawo o aktach stanu cywilnego, tekst jedn. Dz.U. z 2011 r. Nr 212, poz. 1264 ze zm.). Regulacja spraw zwią- zanych z rejestracją zgonów nie jest mimo to powierzona sądom powszechnym, lecz należy – co wynika jednoznacznie z przepisów Prawa o aktach stanu cywilnego – do urzędów stanu cywilnego. Urząd stanu cywilnego sporządza akt zgonu na podstawie karty zgonu wystawionej przez lekarza. Nie jest przy tym pozbawiony możliwości przeprowadzenia postępowania dowodowego. Przesłanki stwierdzenia zgonu nie są zawarte w przepisach Kodeksu cywilnego, który nie reguluje instytucji stwierdzenia zgonu, lecz jedynie uznanie za zmarłego, a zatem ze względu na podobieństwo skutków obu tych orzeczeń celowe jest zamieszczenie kilku uwag odnoszących się do stwierdzenia zgonu. 3. Uznanie za zmarłego uregulowane jest przez prawo materialne (art. 29–32 k.c.) i procesowe (art. 526–534 k.p.c.), natomiast stwierdzenie zgonu – wyłącznie przez prawo procesowe (art. 535–538 k.p.c.). Postanowienie wydane na podstawie art. 29 albo 30 k.c. ma charakter konstytutywny ze skutkiem wstecznym (ex tunc) i stwarza ono w zasadzie takie skutki prawne jak śmierć człowieka. Ponieważ jednak z istoty tej instytucji nie można nigdy wykluczyć, że osoba zaginiona jednak żyje, przepisy szczególne regulują problematykę uchylenia postanowienia o uznaniu za zmarłego (art. 539 k.p.c.) oraz skutków prawnych takiego uchylenia. Zagadnienia szczegółowe i problemy praktyczne 4. Praktyce obrotu prawnego znane są przypadki odnalezienia się po wielu latach osób uwa- żanych za zaginione, także już po uznaniu ich za zmarłe (czego wyrazem jest treść art. 1029 § 3 k.c., art. 55 § 2 k.r.o., art. 678 k.p.c.). Dlatego należy opowiedzieć się za fakultatywnym charakterem uznania za zmarłego na podstawie art. 29 k.c. i ścisłą językową interpretacją słowa „może”. Sąd nie musi zatem uznać osoby zaginionej za zmarłego, pomimo upływu okresu wskazanego w art. 29 k.c., w szczególności jeżeli uzna, iż pomimo braku wiadomości o zaginionym inne okoliczności przemawiają przeciwko przyjęciu wystarczająco wysokiego stopnia prawdopodobieństwa jego śmierci. Art. 29 Piotr Nazaruk 69 Księga I. Część ogólna Wybrane tezy z orzecznictwa 5. „Zaginięcie człowieka po jego porwaniu dla okupu nie wyklucza uznania porwania za zdarzenie powodujące bezpośrednie niebezpieczeństwo dla życia (art. 30 § 3 k.c.), jeżeli pomiędzy porwaniem a zaginięciem brak jest innego zdarzenia, z którym można by wiązać zaginięcie” (postanowienie SN z 26 lipca 2006 r., IV CSK 67/06, Biul. SN 2006, nr 11). 6. Od uznania za zmarłego należy odróżnić stwierdzenie zgonu. Uregulowane jest ono w przepisach Kodeksu postępowania cywilnego (art. 535–538). Może do niego dojść, gdy akt zgonu nie został sporządzony, a śmierć danej osoby jest niewątpliwa (art. 535 k.p.c.). Niewątpliwość śmierci nie musi być potwierdzona zeznaniami naocznych świadków, wystarczy, że – z uwzględnieniem reguł doświadczenia życiowego – wynika ona z ogółu okoliczności konkretnego przypadku (postanowienie SN z 30 listopada 1973 r., III CRN 277/73, OSNCP 1974, nr 10, poz. 173). UZNANIE ZA ZMARŁEGO W ZWIĄZKU Z KATASTROFĄ Art. 30. § 1. Kto zaginął w czasie podróży powietrznej lub morskiej w związku z katastrofą statku lub okrętu albo w związku z innym szczególnym zdarzeniem, ten może być uznany za zmarłego po upływie sześciu miesięcy od dnia, w którym nastąpiła katastrofa albo inne szczególne zdarzenie. § 2. Jeżeli nie można stwierdzić katastrofy statku lub okrętu, bieg terminu sześciomiesięcznego rozpoczyna się z upływem roku od dnia, w którym statek lub okręt miał przybyć do portu przeznaczenia, a jeżeli nie miał portu przeznaczenia – z upływem lat dwóch od dnia, w którym była ostatnia o nim wiadomość. § 3. Kto zaginął w związku z bezpośrednim niebezpieczeństwem dla życia nie przewidzianym w paragrafach poprzedzających, ten może być uznany za zmarłego po upływie roku od dnia, w którym niebezpieczeństwo ustało albo według okoliczności powinno było ustać. Zagadnienia ogólne 1. Uznanie za zmarłego w związku z katastrofą z art. 30 dotyczy wypadków określanych często jako kwalifikowane, gdzie zaginięcie nastąpiło w okolicznościach uzasadniających wyższy niż normalny stopień prawdopodobieństwa śmierci zaginionego. Podobnie jak przy zwykłym uznaniu z art. 29 fakt śmierci nie jest niewątpliwy, jednak poza upływem terminu zaginięcia występuje dodatkowa okoliczność uzasadniająca z najwyższym prawdopodobieństwem, że śmierć nastąpiła właśnie w wyniku tej okoliczności. Tym powiększonym stopniem prawdopodobieństwa śmierci należy tłumaczyć skrócenie terminów, po upływie których może nastąpić uznanie za zmarłego. 2. Zaginięcie w związku z katastrofą powietrzną lub morską statku lub okrętu, którym podróżował zaginiony, reguluje art. 30 § 1. Fakt katastrofy musi być pewny, w szczególności potwierdzony przez świadków, wiarygodne nagranie dźwięku lub obrazu, a także znalezione i zidentyfikowane szczątki statku. Pewny musi być także fakt podróży tym statkiem w chwili katastrofy (dowodem jest zwłaszcza lista odprawionych i przyjętych na pokład pasażerów). Art. 30 § 1 i 2 pozwala na skrócenie 10-letniego terminu, po upływie którego zaginiony może być uznany za zmarłego przy spełnieniu następujących przesłanek: 1) zaginięcie nastąpiło w czasie podróży powietrznej lub morskiej, 2) w związku z katastrofą statku lub okrętu albo innym szczególnym zdarzeniem mającym miejsce w czasie takiej podróży. 3. Zaginięcie razem ze statkiem lub okrętem, zgodnie z art. 30 § 2, dotyczy nierzadkiego w ostatnich latach zaginięcia jednostek morskich i powietrznych i jest to związane z wielkim Art. 30 70 Piotr Nazaruk Tytuł II. Osoby wzrostem liczby morskich i powietrznych jednostek turystycznych w połączeniu z ogólnym wzrostem zjawiska piractwa morskiego w biednych krajach Trzeciego Świata czy terroryzmu w krajach wysoko cywilizowanych. 4. Pojęcie bezpośredniego niebezpieczeństwa z art. 30 § 3 występuje wtedy, gdy zginię- cie nastąpiło w związku z takim niebezpieczeństwem dla życia, które w sposób przekraczają- cy zwykłe warunki powiększa prawdopodobieństwo śmierci. Rozmiar tych zdarzeń musi być taki, że mogą one spowodować realne zagrożenie dla życia, zagrożony zaś musi zostać objęty bezpośrednim oddziaływaniem niebezpieczeństwa. Jako przykład można wskazać np. powódź, trzęsienie ziemi lub pożar lasu. Wybrane tezy z orzecznictwa 5. „Zaginięcie człowieka po jego porwaniu dla okupu nie wyklucza uznania porwania za zdarzenie powodujące bezpośrednie niebezpieczeństwo dla życia (art. 30 § 3 k.c.), jeżeli pomiędzy porwaniem a zaginięciem brak jest innego zdarzenia, z którym można by wiązać zaginięcie” (postanowienie SN z 26 lipca 2006 r., IV CSK 67/06, OSNC 2007, nr 4, poz. 62). 6. Zgodnie z art. 539 k.p.c. dowód, że osoba uznana za zmarłą albo której zgon został stwierdzony, pozostaje przy życiu lub że jej śmierć nastąpiła w innej chwili niż chwila oznaczona w orzeczeniu, może być przeprowadzony tylko w postępowaniu unormowanym w art. 539–543 k.p.c. (postanowienie SN z 25 listopada 2004 r., III CK 611/03, OSNC 2005, nr 11, poz. 197). DOMNIEMANIE CHWILI ŚMIERCI Art. 31. § 1. Domniemywa się, że zaginiony zmarł w chwili oznaczonej w orzeczeniu o uznaniu za zmarłego. § 2. Jako chwilę domniemanej śmierci zaginionego oznacza się chwilę, która według okoliczności jest najbardziej prawdopodobna, a w braku wszelkich danych – pierwszy dzień terminu, z którego upływem uznanie za zmarłego stało się możliwe. § 3. Jeżeli w orzeczeniu o uznaniu za zmarłego czas śmierci został oznaczony tylko datą dnia, za chwilę domniemanej śmierci zaginionego uważa się koniec tego dnia. Zagadnienia ogólne 1. Podstawa domniemania z art. 31 § 1 jest oparta na orzeczeniu sądowym, bez którego nie można powołać się na domniemanie śmierci zaginionego. Jest ono domniemaniem prawnym wynikającym z konkretnego stanu faktycznego, z mocy przepisu ustawowego. Domniemanie to wykazuje podobieństwo do domniemania z art. 1025 § 2; według tego przepisu domniemywa się, że osoba, która uzyskała stwierdzenie nabycia spadku, jest spadkobiercą. Domniemanie wynikające z postanowienia o uznaniu za zmarłego ma swoisty, nietypowy charakter, ponieważ u jego podstaw leży orzeczenie sądowe, a obalenie tego domniemania wymaga wzruszenia orzeczenia sądu (S. Grzybowski, System P.C., t. 1, 1985, s. 319). 2. Domniemanie z art. 31 § 2 jest jednak domniemaniem co do stanu faktycznego, a zatem ma nieco inny charakter od domniemania z art. 1025 § 2, będącego domniemaniem co do stanu prawnego, ponieważ wskazuje, że osoba, która uzyskała stwierdzenie nabycia spadku, jest spadkobiercą. Ponadto to ostatnie domniemanie ma charakter pochodny względem pierwszego, gdyż wniosek domniemania co do śmierci osoby uznanej za zmarłego stanowi właśnie podstawę do wydania postanowienia o stwierdzeniu nabycia spadku. Określenia chwili śmierci dokonuje się w drodze oceny zebranego materiału dowodowego, wskazując chwilę najbardziej prawdopodobną, zwłaszcza z uwagi na czas i charakter zdarzenia związanego z zaginięciem. Art. 31 Piotr Nazaruk 71 Księga I. Część ogólna Stanowi to wyraz dążenia do ustalenia prawdy obiektywnej. Wystarczającą przesłanką będzie tu słabo zbadana okoliczność, ponieważ jakiekolwiek, nawet najsłabsze przesłanki są przeciwieństwem braku wszelkich danych. 3. Oznaczenie chwili śmierci zgodnie z regułą art. 31 § 3 polega na ustaleniu chwili domniemanej śmierci zaginionego na koniec dnia. Art. 31 § 3 dotyczy sytuacji wyjątkowej, gdy sąd – mimo ciążącego na nim obowiązku – nie określi w postanowieniu o uznaniu za zmar- łego godziny domniemanej śmierci. W takim wypadku nie musi wchodzić w grę uzupełnienie orzeczenia, a za chwilę śmierci uważa się koniec dnia. Urząd stanu cywilnego może w takim wypadku wpisać w rubryce „godzina śmierci” – godzinę 24:00 określonego przez sąd roku, miesiąca i dnia. Wybrane tezy z orzecznictwa 4. Uchylenie postanowienia o uznaniu za zmarłego jest jednak możliwe tylko wtedy, kiedy materiał dowodowy niezbicie wskazuje jednocześnie dwa związane ze sobą fakty: pewną śmierć osoby uważanej przedtem za zaginioną oraz chwilę tej śmierci. Zgodnie z art. 542 k.p.c. należy wówczas uchylić postanowienie o uznaniu za zmarłego i równocześnie stwierdzić zgon (uchwała SN z 22 października 1968 r., III CZP 78/68, OSNCP 1969, nr 6, poz. 105). DOMNIEMANIE ŚMIERCI JEDNOCZESNEJ Art. 32. Jeżeli kilka osób utraciło życie podczas grożącego im wspólnie niebezpieczeń- stwa, domniemywa się, że zmarły jednocześnie. Zagadnienia ogólne 1. Regulacja art. 32 wyraża konstrukcję domniemania jednoczesnej śmierci kilku osób (kommorientów), które zginęły podczas grożącego im wspólnie niebezpieczeństwa (katastrofa, klęska żywiołowa itp.). W konsekwencji obowiązek przeprowadzenia dowodu przeciwnego obciąża osoby zainteresowane w ustaleniu innej chwili śmierci kommorientów. Domniemanie to jest domniemaniem nieusuwalnym – praesumptio iuris ac de iure. Niewykluczona jest zatem możliwość obalenia go zgodnie z art. 234 k.p.c.; może to np. nastąpić w postępowaniu o stwierdzenie nabycia spadku, gdy kwestia chwili śmierci spadkodawcy może rzutować na uprawnienia poszczególnych osób do spadku. 2. Skutki jednoczesnej śmierci kommorientów w prawie spadkowym polegają na tym, że spokrewnieni nie dziedziczą po sobie nawzajem i do dziedziczenia z ustawy dochodzą po każdym z nich inne grupy spadkobierców. Jeżeli np. zginie w wypadku drogowym bezdzietne małżeństwo, to po żonie dziedziczą jej krewni, a po mężu członkowie jego rodziny. Wykazanie późniejszej śmierci żony spowoduje jednak, że przeżyje ona nieznacznie męża i odziedziczy (na chwilę) jego spadek, a następnie sama zginie. W konsekwencji jej krewni odziedziczą jej majątek spadkowy, w którym znajdować się już będzie majątek jej zmarłego chwilę wcześniej męża. Krewni męża w tej sytuacji nie odziedziczą po nim niczego. Poglądy doktryny 3. Jeżeli czas śmierci został ustalony datą dnia, wówczas koniec tego dnia uważa się za chwilę śmierci. Jeśli sąd oznaczył jedynie datę, a nie ustalił godziny domniemanej śmierci dwóch osób, które zaginęły podczas grożącego im wspólnie niebezpieczeństwa, domniemanie z art. 32 przemawia za śmiercią tych osób o tej samej godzinie i wyłącza możliwość wzajemnego dziedziczenia tych osób po sobie. Ustawodawca wprowadził tu fikcję wyłączającą całkowicie Art. 32 72 Piotr Nazaruk Tytuł II. Osoby prowadzenie dowodu przeciwnego poza postępowaniem unormowanym w art. 539 i n. k.p.c. Niedopuszczalne jest zatem prowadzenie w innym postępowaniu dowodu, że zaginiony zmarł wprawdzie w dniu oznaczonym w orzeczeniu sądowym, ale nie o godzinie 24.00 (A. Szpunar, Domniemanie równoczesnej śmierci…, s. 174). 4. Kommorienci zaginieni w związku z katastrofą zostają, co do zasady, uznani za zmarłych z tą samą chwilą. Ustalenie, że zmarli oni niejednocześnie, wymaga wskazania przesłanek takiego wniosku (por. M. Pazdan, Domniemania dotyczące kommorientów…, s. 173). Dział II OSOBY PRAWNE Literatura: M. Augustyniak, Status prawny jednostki pomocniczej gminy w sferze prawa prywatnego, Warszawa 2008, nr 3; G. Bieniek, H. Pietrzykowski, Reprezentacje Skarbu Państwa i jednostek samorządu terytorialnego, Warszawa 2006; M. Bielecki, Kurator w spółce kapitałowej, Pr.Sp. 2007, nr 10; S.M. Borkowski, Konsekwencje prawne działania „fałszywego” piastuna organu osoby prawnej, PPH 2008, nr 7; K.A. Dadańska, Działanie osoby prawnej, Warszawa 2006; S. Dmowski, S. Rudnicki, Komentarz…, 2011, uwagi do art. 33–43 k.c.; M. Dziurda, Reprezentacja Skarbu Państwa w procesie cywilnym, Kraków 2005; J. Frąckowiak, Instytucje prawa handlowego w kodeksie cywilnym, „Rejent” 2003, nr 6; J. Frąckowiak, System P.P., t. 1, 2007; N. Gajl, Skarb Państwa, Warszawa 1996; O. von Gierke, Privatsrecht, t. I, § 58–78, Leipzig 1895, Das deutsche Genossenschaftsrecht, t. III, Berlin 1891; P. Granecki, Dobra osobiste w prawie polskim – zagadnienie dóbr osobistych osób prawnych, PS 2002; K. Grzybczyk, Naruszenie dobra osobistego w reklamie, „Rejent” 1999, nr 9; S. Grzybowski, System P.C., t. 1, 1985; W.J. Katner, Podwójna czy potrójna podmiotowość w prawie cywilnym, w: Księga Pamiątkowa Prof. M. Pazdana, Kraków 2005; A. Kidyba (red.), Kodeks cywilny, t. I, 2009, uwagi do art. 33–43 k.c.; A. Kidyba, Prawo handlowe, Warszawa 2007; W. Klyta, Siedziba osoby prawnej, KPP 2001, nr 3; B. Krupa, Osoby uprawnione do składania oświadczeń woli w imieniu Skarbu Państwa, na przykładzie ministra Skarbu Państwa, „Radca Prawny” 2002, nr 6; E. Marszałkowska-Krześ, Wpisy w rejestrze przedsiębiorców dotyczące spółek handlowych, Warszawa 2004; J. Matys, Dobra osobiste osób prawnych i ich niemajątkowa ochrona, MoP 2006, nr 10; J.P. Naworski, Wpis do rejestru sądowego jako przesłanka nabycia osobowości prawnej, „Glosa” 2000, nr 5; S. Pawłowski, Europejski Bank Centralny – wybrane zagadnienia, Gd.St.Praw. 2007, nr 16; M. Pazdan, Kodeks spółek handlowych a kodeks cywilny, PiP 2001, nr 2; M. Pazdan, System P.P., t. 2, 2008; K. Pietrzykowski (red.), Kodeks cywilny, t. 1, 2008, uwagi do art. 33–43 k.c.; M. Pyziak-Szafnicka (red.), Kodeks cywilny..., uwagi do art. 33–43 k.c.; G. Radecki, Organy osób prawnych kościoła katolickiego w Polsce, „Rejent” 2003, nr 7–8; M. Safjan (red.), System P.P., t. 1, 2009, uwagi do art. 33–43 k.c.; E. Skowrońska-Bocian, Sytuacja jednostek organizacyjnych niebędących osobami prawnymi, PUG 2007, nr 6; S. Sołtysiński, Kodeks spółek…, t. 1, 2006; A. Szpunar, Ochrona dóbr osobistych, Warszawa 1979; T. Targosz, Nadużycie osobowości prawnej, Kraków 2004; J. Wróblewski, Teorie osób prawnych – zarys podejścia semiotycznego, w: Studia z prawa cywilnego, Warszawa-Łódź 1983; F. Zoll, Prawo cywilne w zarysie, t. I, Część ogólna, Kraków 1948. OSOBY PRAWNE Art. 33. Osobami prawnymi są Skarb Państwa i jednostki organizacyjne, którym przepisy szczególne przyznają osobowość prawną. Zagadnienia ogólne 1. Normatywna metoda regulacji osób prawnych została wyrażona w art. 33. Osobowość prawną mają więc – poza Skarbem Państwa – tylko takie jednostki organizacyjne, którym osobowość tę przyznają szczególne przepisy. Osoby prawne są określonymi jednostkami organizacyjnymi, które zostają dzięki atrybutowi osobowości prawnej wyposażone w zdolność prawną i zdolność do czynności prawnych (por. J. Frąckowiak, System P.P., t. 1, s. 1017). 2. Kodeks cywilny dzieli podmioty na osoby fizyczne i osoby prawne, tworząc w ten sposób generalnie podział dychotomiczny podmiotów cywilnoprawnych, ale reguluje też stosunki między tymi osobami a podmiotami, o których mowa w art. 331 . Dlatego działały od dawna i działają nadal jednostki organizacyjne, które dokonują określonych czynności prawnych w związku z prowadzoną działalnością – gospodarczą i zawodową, w tym zaciągają Art. 33 Piotr Nazaruk 73 Księga I. Część ogólna zobowiązania i nabywają prawa, nie mając osobowości prawnej przyznanej w drodze ustawy. Brak regulacji prawnych dotyczących takich jednostek organizacyjnych, nazywanych często „ułomnymi osobami prawnymi” lub ostatnio „niepełnymi osobami prawnymi”, powodował wiele kontrowersji występujących zarówno w doktrynie, jak i w orzecznictwie sądowym. W związku z tym ustawodawca, dokonując kolejnej nowelizacji Kodeksu cywilnego ustawą z 14 lutego 2003 r., dodał art. 331 regulujący status tych organizacji. 3. Atrybuty osoby prawnej koncentrują się na posiadaniu osobowości prawnej, co oznacza, że posiadająca ją jednostka organizacyjna ma przede wszystkim zdolność prawną, działa poprzez organy (zob. art. 38), a osoby, które ją tworzą, nie ponoszą odpowiedzialności za zobowiązania zaciągnięte przez te jednostki (zob. uwagi do art. 40). Ponadto jednostki te są indywidualizowane za pomocą nazwy (zob. uwaga 5 do art. 43) i siedziby (zob. art. 41). Ujęcie to podkreśla techniczno-prawny charakter wyodrębnienia osób prawnych i odróżnienia ich od jakichkolwiek innych jednostek organizacyjnych (zob. też wyliczenie typowych atrybutów przez S. Sołtysińskiego, Kodeks spółek…, t. 1, 2006, s. 109). 4. Kryteria podziału osób prawnych są różnorodne; można dokonać tu podziałów – stosując odmienne kryteria – na różne grupy: 1) osoby prawne państwowe, komunalne, prywatne, 2) przedsiębiorcy będący przedsiębiorstwami państwowymi lub spółkami kapitałowymi, 3) osoby not for profit (których cel nie został określony jako gospodarczy, ale które mogą prowadzić działalność gospodarczą, np. fundacje), 4) osoby non profit (których celem nie może być prowadzenie działalności gospodarczej, np. partie polityczne); 5) osoby prawne korporacyjne (np. stowarzyszenia), zakładowe (np. fundacje), mieszane (np. spółka z o.o.), 6) tworzone w następstwie wpisu do właściwego rejestru oraz tworzone przez przepisy szczególne, 7) Skarb Państwa jako osoba funkcjonująca w stosunkach cywilnoprawnych [por. szerzej. J. Frąckowiak, w: M. Safjan (red.), System P.P., t. 1, 2009, s. 1056 i n.]. 5. Skarb Państwa jako osoba prawna nie wymaga szczegółowych uregulowań, które mia- łyby decydować o przyznaniu tej osobowości. Podstawę prawną istnienia i działania Skarbu Państwa, jako osoby prawnej, stanowia przede wszystkim art. 33 i 34, zawierające pewnego rodzaju definicję Skarbu Państwa. Gdy chodzi natomiast o określone prawa i obowiązki Skarbu Państwa jako odrębnej osoby prawnej od innych państwowych osób prawnych, to regulują je inne przepisy Kodeksu, jak np. art. 40 regulujący zakres odpowiedzialności, art. 441 regulujący uprawnienia majątkowe Skarbu Państwa, w tym art. 441 § 2 uprawnienia względem innych państwowych osób prawnych, art. 599 i 600 regulujące uprawnienia z tytułu prawa pierwokupu, oraz inne ustawy szczególne, np. ustawa z 8 sierpnia 1996 r. o zasadach wykonywania uprawnień przysługujących Skarbowi Państwa (Dz.U. Nr 106, poz. 493 ze zm.). 6. Samorządowe osoby prawne to: gmina, powiat i województwo. Każdej z nich przyznano osobowość prawną. Wynika to z postanowień art. 165 ust. 1 Konstytucji RP oraz odpowiednio art. 2 ust. 2 ustawy z 8 marca 1990 r. o samorządzie gminnym (tekst jedn. Dz.U. z 2001 r. Nr 142, poz. 1591 ze zm.), art. 2 ust. 2 ustawy z 5 czerwca 1998 r. o samorządzie powiatowym (tekst jedn. Dz.U. z 2001 r. Nr 142, poz. 1592 ze zm.) i art. 6 ust. 2 ustawy z 5 czerwca 1989 r. o samorządzie województwa (tekst jedn. Dz.U. z 2001 r. Nr 142, poz. 1590 ze zm.). Ich substratem osobowym jest terytorialna wspólnota mieszkańców (art. 16 ust. 1 Konstytucji RP). W świetle ustawy o samorządzie gminnym system zarządzania mieniem gminy jest podobny do systemu właściwego dla zarządzania mieniem państwowym. Gmina zarządza mieniem komunalnym, czyli mieniem gminy, bądź za pomocą gminnych osób prawnych, bądź też swoich jednostek organizacyjnych niemających osobowości prawnej, będących swoistymi stationes communes. 7. Inne osoby prawne w obrocie cywilnoprawnym to przede wszystkim spółdzielnie, spółki handlowe czy osoby prawne wyznaniowe. Organizacje te mają osobowość prawną na podstawie konkretnych ustaw, które powołują, czy też przyznają osobowość prawną konkretnym podmiotom (np. Polski Autokefaliczny Kościół Prawosławny) lub ustaw regulujących w sposób ogólny zasady tworzenia i działania danych osób prawnych (m.in. Kodeks spółek handlowych Art. 33 74 Piotr Nazaruk Tytuł II. Osoby czy Prawo spółdzielcze). Dla ustalenia, czy określony podmiot ma osobowość prawną oraz za pośrednictwem jakich organów działa w stosunkach cywilnoprawnych, konieczne jest w każdym wypadku zapoznanie się nie tylko z ustawą ustrojową, ale również ze statutem lub umową powołującą osobę prawną. 8. Jednostki organizacyjne niemające osobowości prawnej występują w praktyce obrotu cywilnoprawnego – mimo dychotomicznego podziału w Kodeksie cywilnym na osoby fizyczne i osoby prawne. Uczestniczenie niektórych z nich znajdowało i znajduje podstawę w obowiązujących przepisach. Tak jest w przypadku wspólnot mieszkaniowych tworzonych na podstawie ustawy z 24 czerwca 1994 r. o własności lokali (tekst jedn. Dz.U. z 2000 r. Nr 80, poz. 903 ze zm.). Zagadnienia szczegółowe i problemy praktyczne 9. W obrębie państwowych osób prawnych należy przede wszystkim odróżnić Skarb Pań- stwa od pozostałych państwowych osób prawnych. Zgodnie z postanowieniem art. 1a ustawy z 8 sierpnia 1996 r. o zasadach wykonywania uprawnień przysługujących Skarbowi Państwa (Dz.U. Nr 106, poz. 493 ze zm.) są nimi jednostki organizacyjne mające dwie cechy: 1) osobowość prawną i 2) mienie państwowe.. Tworzenie, ustrój i ustanie państwowych osób prawnych regulują odrębne ustawy. Dotyczą one indywidualnie oznaczonej osoby prawnej albo pewnego typu osób prawnych. Do pierwszej grupy należy np. ustawa z 23 października 1987 r. o przedsiębiorstwie państwowym „Porty Lotnicze” (Dz.U. Nr 33, poz. 185 ze zm.); ustawa z 14 grudnia 1994 r. o Bankowym Funduszu Gwarancyjnym, tekst jedn. Dz.U. z 2009 r. Nr 84, poz. 711 ze zm.), a także wiele ustaw tworzących państwowe agencje, którym powierzono również zarządzanie mieniem Skarbu Państwa (zob. np. art. 5 ust. 1 i art. 6 ustawy z 30 maja 1996 r. o gospodarowaniu niektórymi składnikami mienia Skarbu Państwa oraz o Agencji Mienia Wojskowego, tekst jedn. Dz.U. z 2004 r. Nr 163, poz. 1711 ze zm.; bliżej zob. uwagę 1 i n. do art. 44). Do drugiej grupy należy np. ustawa z 25 września 1981 r. o przedsiębiorstwach pań- stwowych (tekst jedn. Dz.U. z 2002 r. Nr 112, poz. 981 ze zm.); ustawa z 29 sierpnia 1997 r. – Prawo bankowe (tekst jedn. Dz.U. z 2002 r. Nr 72, poz. 665 ze zm., art. 14 i n. dotyczący banków państwowych). 10. Ustawodawca nie wyposażył jednostki pomocniczej gminy w osobowość prawną. Nie przyznał jej również zdolności prawnej. Przy braku przymiotu osobowości prawnej jednostka pomocnicza gminy nie może zawrzeć z gminą umowy najmu lokalu czy użyczenia, należałoby bowiem zakwalifikować te czynności jako czynności dokonywane z samym sobą (M. Augustyniak, Status prawny…, s. 72). Wybrane tezy z orzecznictwa 11. Szczególny charakter podmiotowy Skarbu Państwa polega na tym, że – nie mając „organów” w rozumieniu cywilistycznym, określonym w art. 38, siedziby, a w szczególności ustawy ustrojowej – musi działać przez swoje jednostki organizacyjne. Są one pozbawione osobowości prawnej, a ich właściwość i zakres działania w imieniu Skarbu Państwa są niejednokrotnie trudne do jednoznacznego określenia (wyrok SN z 4 sierpnia 2006 r., III CSK 138/05, OSNC 2007, nr 4, poz. 63). 12. „Przepis art. 33 k.c. nie reguluje ani zasad funkcjonowania osób prawnych, ani trybu składania przez nie oświadczeń, gdyż materia ta jest przedmiotem regulacji tzw. ustaw ustrojowych dotyczących poszczególnych kategorii osób prawnych” (wyrok SN z 24 kwietnia 2003 r., I CKN 317/01, LexPolonica nr 375456). 13. „Jeżeli w postępowaniu przed sądem pierwszej instancji Skarb Państwa reprezentowany był tylko przez część jednostek organizacyjnych, z których działalnością wiąże się dochodzone Art. 33 Piotr Nazaruk 75 Księga I. Część ogólna roszczenie, to pominięcie pozostałych jednostek nie może być podstawą do uznania nieważności postępowania z przyczyn wymienionych w art. 2 i 5 k.p.c.” (wyrok SN z 14 kwietnia 1999 r., III CKN 1239/98, OSNC 1999, nr 11, poz. 191). 14. Skarb Państwa jest osobą prawną niemającą organów w rozumieniu art. 38 ani też siedziby w rozumieniu art. 41. Natomiast organy takie mają agencje i przedsiębiorstwa pań- stwowe, jako odrębne osoby prawne (uchwała składu 7 sędziów SN z 22 kwietnia 1994 r., III CZP 189/93, OSNCP 1994, nr 6, poz. 121). Poglądy doktryny 15. Ustalenie, że osoba prawna ponosi odpowiedzialność za swoje zobowiązania, nie budzi wątpliwości. W pełni bowiem koresponduje z regułą, że dłużnik za własne zobowiązania odpowiada własnym, a nie cudzym majątkiem. Istnienie tej odpowiedzialności jest wręcz przyjmowane jako wyraz jednej z zasadniczych cech osobowości prawnej (zob. np. S. Grzybowski, System P.C., t. 1, 1985, s. 371). 16. W Polsce Europejski Bank Centralny (EBC) uzyskał zgodnie z polskim prawem osobowość prawną na podstawie art. 33 k.c. w zw. z art. 107 ust. 2 TWE. Nadanie osobowości prawnej w prawie krajowym umożliwia EBC dokonywanie operacji pieniężnych, jak np. operacji otwartego rynku. EBC nie może być również kwalifikowany jako zagraniczna osoba prawna, co tym samym uwalnia go od wszelkich administracyjnych obowiązków i konieczności uzyskiwania zezwoleń z tym związanych (S. Pawłowski, Europejski Bank…, s. 695). JEDNOSTKI ORGANIZACYJNE NIEBĘDĄCE OSOBAMI PRAWNYMI Art. 331 . § 1. Do jednostek organizacyjnych niebędących osobami prawnymi, którym ustawa przyznaje zdolność prawną, stosuje się odpowiednio przepisy o osobach prawnych. § 2. Jeżeli przepis odrębny nie stanowi inaczej, za zobowiązania jednostki, o której mowa w § 1, odpowiedzialność subsydiarną ponoszą jej członkowie; odpowiedzialność ta powstaje z chwilą, gdy jednostka organizacyjna stała się niewypłacalna. Zagadnienia ogólne 1. Ratio legis art. 331 to zamiar rozwiązania wieloletniego sporu co do zakresu podmiotowego uczestników stosunków cywilnoprawnych. Komentowana regulacja wyraźnie wprowadza do Kodeksu cywilnego trzeci rodzaj podmiotów, które – w związku z wyraźnym brzmieniem przepisu – należy traktować jako odmienną kategorię normatywną. Dychotomiczny podział podmiotów na osoby fizyczne i prawne od samego początku nie odpowiadał realiom obrotu gospodarczego, gdyż istnienie tzw. trzeciej kategorii podmiotowej było oczywiste. Komentowany przepis – dodany przez ustawę z 14 lutego 2003 r. – nie wprowadził żadnych zmian w zakresie sytuacji osób prawnych. Odnosi się on wyłącznie do jednostek organizacyjnych niebędących osobami prawnymi, którym ustawy szczególne przyznają zdolność prawną. Jednostki organizacyjne, którym przepisy przyznają zdolność prawną, w istocie nie są bezpośrednio przedmiotem regulacji Kodeksu cywilnego, a jedynie konstrukcją prawną, do której stosuje się odpowiednio przepisy o osobach prawnych. 2. Jednostki organizacyjne niebędące osobami prawnymi, lecz mające zdolność prawną, to przede wszystkim spółki handlowe osobowe wymienione w art. 4 k.s.h., czyli spółki jawne, partnerskie, komandytowe i kamandytowo-akcyjne. Chociaż nie są one osobami prawnymi, to z mocy art. 8 k.s.h. we własnym imieniu mogą nabywać prawa, w tym własność nieruchomoArt. 331 76 Piotr Nazaruk Tytuł II. Osoby ści i inne prawa rzeczowe, zaciągać zobowiązania, pozywać i być pozywane. Spółki handlowe kapitałowe w organizacji, a więc z ograniczoną odpowiedzialnością i akcyjne, także mają taki status, ale z chwilą rejestracji stają się już osobami prawnymi. Ponadto takimi jednostkami organizacyjnymi są wspólnoty mieszkaniowe właścicieli wyodrębnionych lokali tworzone na podstawie art. 6 u.w.l. Przepis ten, stanowiący podstawę tworzenia wspólnot mieszkaniowych, zawiera wyraźne postanowienie, że wspólnota mieszkaniowa może nabywać prawa i zaciągać zobowiązania, pozywać i być pozywana. 3. Pojęcie niewypłacalności, o którym mowa w art. 331 § 2, uregulowano także w Kodeksie cywilnym m.in. w art. 458, 527 § 2, art. 916 § 1 i art. 1024 § 1. Dla przyjęcia istnienia tej przesłanki wystarczy wskazać, że majątek jednostki organizacyjnej, o której mowa w art. 331 , nie wystarczy na wykonanie zobowiązania. Stan taki nie musi być przy tym stwierdzony orzeczeniem sądu, a już tym bardziej protokołem organu egzekucyjnego, stwierdzającym bezskuteczność egzekucji, co jest wymagane w innych przypadkach odpowiedzialności subsydiarnej. Przykładowo, art. 299 § 1 k.s.h., przewidując odpowiedzialność subsydiarną członków zarządu spółki z ograniczoną odpowiedzialnością, zawiera wyraźne postanowienie, że członkowie ci odpowiadają, gdy „egzekucja przeciwko spółce okaże się bezskuteczna” i że ich odpowiedzialność jest solidarna. Ogólnie rzecz ujmując, pojęcie „niewypłacalność” jest pojęciem szerszym od pojęcia „bezskuteczność egzekucji”. Zagadnienia szczegółowe i problemy praktyczne 4. Spółka cywilna jest skodyfikowaną umową, stosunkiem zobowiązaniowym uregulowanym w przepisach art. 860 i n. k.c., która nie ma podmiotowości prawnej. Nie może być więc zaliczona do jednostek organizacyjnych, którym przepisy ustaw przyznają zdolność prawną. Na gruncie prawa prywatnego nie spółka cywilna, lecz wspólnicy takiej spółki (osoby fizyczne) mogą uzyskać status przedsiębiorców. Przedmiotowa kwestia przedstawia się analogicznie na gruncie art. 4 ust. 2 u.s.d.g. Należy jednak pamiętać, że przepisy prawa podatkowego przyznają spółkom cywilnym podmiotowość podatkową w zakresie podatku od towarów i usług oraz podatku akcyzowego, natomiast regulacje dotyczące identyfikacji podatników i płatników pozwalają na „nadanie spółce cywilnej” numeru identyfikacji podatkowej (NIP). Podobnie wygląda kwestia w zakresie wpisu spółek cywilnych do rejestru REGON. 5. Niewypłacalność uregulowana w art. 331 § 2 k.c. nie stanowi przesłanki subsydiarnej odpowiedzialności wspólnika żadnej spośród znanych polskiemu systemowi prawa spółek osobowych. W odniesieniu do spółki jawnej regulacja zawarta w art. 22 § 2 oraz art. 31 k.s.h. stanowi o osobistej, nieograniczonej, solidarnej ze spółką i wspólnikami odpowiedzialności wspólnika za zobowiązania spółki. Odpowiedzialność ta jest subsydiarna w tym sensie, że wierzyciel spółki może prowadzić egzekucję z majątku wspólnika, gdy egzekucja z majątku spółki okaże się bezskuteczna. Takie zasady odpowiedzialności dotyczą wspólników spółek jawnych oraz komplementariuszy spółek komandytowych i komandytowo-akcyjnych, a także – częściowo – partnerów spółek partnerskich. Wybrane tezy z orzecznictwa 6. „Wspólnota mieszkaniowa, działając w ramach przyznanej jej zdolności prawnej, może nabywać prawa i obowiązki do własnego majątku” (uchwała składu 7 sędziów SN z 21 grudnia 2007 r., III CZP 65/07, OSNC 2008, nr 7–8, poz. 68). 7. „Z przepisu art. 8 § 1 k.s.h., w powiązaniu z art. 331 § 1 k.c., wynika wyraźnie, że spółka jawna jest odrębnym od wspólników podmiotem procesowym, wobec czego proces spółki jawnej nie jest równocześnie procesem jej wspólników” (postanowienie SN z 10 listopada 2005 r., II CK 320/05, LexPolonica nr 1303301). Art. 331 Piotr Nazaruk 77 Księga I. Część ogólna Poglądy doktryny 8. Przepis art. 331 odnosi się nie tylko do osobowych spółek handlowych oraz spółek kapitałowych w organizacji, lecz również do innych jednostek organizacyjnych niemających osobowości prawnej, którym przepis szczególny przyznaje zdolność prawną (por. M. Pazdan, Kodeks spółek…, s. 35). PODMIOTOWOŚĆ SKARBU PAŃSTWA Art. 34. Skarb Państwa jest w stosunkach cywilnoprawnych podmiotem praw i obowiązków, które dotyczą mienia państwowego nie należącego do innych państwowych osób prawnych. Zagadnienia ogólne 1. Pojęcie Skarbu Państwa jest związane z pojęciem państwa jako formy organizacji społeczeństwa, które realizuje wolę większości członków poprzez organy władzy. W powszechnym rozumieniu Skarb Państwa odnosi się do określenia prywatnoprawnej osobowości państwa związanej z realizacją jego zadań w obszarze stosunków cywilnoprawnych. Skarb Państwa jest zatem synonimem państwa, o ile występuje ono w obrocie cywilnoprawnym, będąc właścicielem, wierzycielem, dłużnikiem [J. Frąckowiak, w: M. Safjan (red.) System P.P., t. 1, 2009, s. 1059 i n.]. Skarb Państwa (fiscus) jest swoistą osobą prawną, która uzyskała osobowość prawną z mocy Kodeksu cywilnego. Istnieje tylko jeden Skarb Państwa i sam odpowiada za swoje zobowiązania, nie ponosząc odpowiedzialności za zobowiązania innych państwowych osób prawnych. 2. Regulacja art. 34 zawiera ogólną definicję Skarbu Państwa, jako dysponenta mienia w stosunkach cywilnoprawnych. Stanowiąc, że Skarb Państwa jest w stosunkach cywilnoprawnych podmiotem praw i obowiązków, które dotyczą mienia państwowego nienależącego do innych państwowych osób prawnych, Minister Skarbu Państwa zajmuje szczególną pozycję w zakresie reprezentacji Skarbu Państwa, co reguluje ustawa z 8 sierpnia 1996 r. o zasadach wykonywania uprawnień przysługujących Skarbowi Państwa (Dz.U. Nr 106, poz. 493 ze zm.). 3. Reprezentacja Skarbu Państwa nie jest realizowana przez szczególne instytucje zarzą- dzające, lecz właściwe państwowe jednostki organizacyjne (stationes fisci). Jednostki te, w odróżnieniu od Skarbu Państwa, nie mają osobowości prawnej. Skarb Państwa reprezentowany jest głównie przez organy administracji publicznej, które wykonują swoje władztwo w ramach kompetencji im ustawowo przyznanych. Wykonywanie praw i obowiązków cywilnoprawnych służy realizacji zadań publicznych, dla których organ władzy publicznej został powołany. Skarb Państwa może być również w sferze materialnoprawnej reprezentowany przez organy jednostek samorządu terytorialnego, np. starostę w odniesieniu do określonych ustawowo nieruchomości (art. 11 ust. 1 ustawy z 21 sierpnia 1997 r. o gospodarce nieruchomościami, tekst jedn. Dz.U. z 2010 r. Nr 102, poz. 651 ze zm.) czy urzędy skarbowe w odniesieniu do zobowiązań podatkowych (art. 13 § 1 ustawy z 29 sierpnia 1997 r. – Ordynacja podatkowa, tekst jedn. Dz.U. z 2012 r., poz. 749). Uprawnienie ich nie sięga jednak znacznie dalej niż wynika to wprost z przepisu upoważniającego do określonej reprezentacji. Zagadnienia szczegółowe i problemy praktyczne 4. Przy stosowaniu art. 34 i 441 k.c. należy mieć na względzie art. 3 ust. 2 u.z.w.u.SP, stanowiący, że „jeżeli z odrębnych przepisów nie wynika, jakiej państwowej osobie prawnej przysługują prawa majątkowe do składnika mienia państwowego, prawa te przysługują Skarbowi Państwa reprezentowanemu przez ministra właściwego do spraw Skarbu Państwa”. Art. 34 78 Piotr Nazaruk Tytuł II. Osoby 5. W odniesieniu do reprezentacji procesowej art. 67 § 2 k.p.c. wiąże tę zdolność Skarbu Państwa z działalnością jednostki organizacyjnej, której dotyczy określone roszczenie. Czynności procesowe w takim wypadku podejmuje organ tej jednostki lub organ nadrzędny nad tą jednostką. Przed Sądem Najwyższym wyłączne zastępstwo procesowe wykonuje Prokuratoria Generalna Skarbu Państwa. Podobna zasada reprezentacji obowiązuje w postępowaniu przed sądami powszechnymi, wojskowymi, administracyjnymi i polubownymi w sytuacji, gdy wartość przedmiotu sporu przewyższa 1 000 000 zł (art. 8 ust. 1 ustawy z 8 lipca 2005 r. o Prokuratorii Generalnej Skarbu Państwa, Dz.U. Nr 169, poz. 1417 ze zm.). Wybrane tezy z orzecznictwa 6. „Jednostka organizacyjna Skarbu Państwa ma jedynie tzw. zdolność cząstkową i jej funkcją jest reprezentowanie interesów Skarbu Państwa oraz podejmowanie za niego właściwych czynności” (uchwała składu 7 sędziów SN z 14 października 1994 r., III CZP 16/94, OSNC 1995, nr 3, poz. 40). 7. „Z mocy przepisu szczególnego, jakim jest art. 4 pkt 9 ustawy o gospodarce nieruchomo- ściami, starosta powiatu uzyskał status statio fisci Skarbu Państwa jako właściciela nieruchomości do gospodarowania tymi nieruchomościami, a więc podejmowania działań także w sferze cywilnoprawnej” (postanowienie SN z 9 sierpnia 2000 r., I CKN 843/00, LexPolonica nr 380637). 8. Trybunał Arbitrażowy, wydając wyrok wstępny w postępowaniu wszczętym przez Eureko B.V., w Brukseli, na podstawie umowy pomiędzy Królestwem Niderlandów i Rzeczpospolitą Polską o popieraniu i wzajemnej ochronie inwestycji z 7 września 1992 r., uznał, że bez względu na wątpliwości wobec statusu Skarbu Państwa w świetle prawa polskiego odpowiedzialność za działania Ministra Skarbu Państwa wobec Eureko trzeba w świetle prawa międzynarodowego przypisać państwu polskiemu (wyrok ETS z 19 sierpnia 2005 r. w sprawie Eureko B.V. przeciwko Rzeczypospolitej Polskiej, wyrok częściowy, www.msp.gov.pl). Poglądy doktryny 9. Funkcjonuje on nie w sferze władztwa publicznego (imperium), mogąc nakazać lub zakazać rozmaitym osobom, pod groźbą sankcji, takich lub innych zachowań, lecz w sferze władztwa majątkowego (dominium), gdzie występuje w relacjach ze swoimi partnerami jako podmiot równorzędny. Dostrzec jednak trzeba pewne trudności w pełnym oddzieleniu sfery imperium od sfery dominium (M. Dziurda, Reprezentacja Skarbu…, s. 32 i n.). 10. Skarb Państwa jest nierozerwalnie związany z mieniem państwowym. Konstrukcja prawna Skarbu Państwa powstała w ślad za własnością publiczną (szerzej N. Gail, Skarb Państwa, s. 9 i n.). 11. Bezpośrednim źródłem kompetencji ministrów w stosunku do poszczególnych składników majątku państwa oraz źródłem umocowania do zaciągania zobowiązań w imieniu państwa w danego typu sprawach są: 1) nominacja Prezydenta RP na podstawie art. 161 Konstytucji RP, 2) szczegółowy zakres działania ministra ustalony przez Prezesa Rady Ministrów oraz 3) przepisy ustaw szczególnych wyposażające dany podmiot w konkretne uprawnienia. Badając zakres umocowania wiceministrów (do zaciągania zobowiązań w imieniu państwa), należy odwołać się do przepisu art. 37 ust. 1 i 2 ustawy o organizacji i trybie prac Rady Ministrów (B. Krupa, Osoby uprawnione…, s. 15). PRZEPISY USTROJOWE Art. 35. Powstanie, ustrój i ustanie osób prawnych określają właściwe przepisy; w wypadkach i w zakresie w przepisach tych przewidzianych organizację i sposób działania osoby prawnej reguluje także jej statut. Art. 35 Piotr Nazaruk 79 Księga I. Część ogólna Zagadnienia ogólne 1. Ustawy ustrojowe dla osób prawnych dotyczą określonej kategorii osób prawnych albo indywidualnie oznaczonej osoby prawnej. Zgodnie z art. 35 tylko właściwe przepisy mogą regulować powstanie, ustrój i ustanie osób prawnych. W związku z tym nie można traktować regulacji statutowych jako „właściwy przepis”. Statut został wyraźnie wyłączony i jego znaczenie zostało określone w art. 35 in fine oraz w art. 38. Wydaje się, że wskazana „organizacja i sposób działania osoby prawnej”, które mogą być uregulowane w statucie, ale tylko w przypadkach i zakresie przewidzianych w przepisach w istocie rzeczy odnosi się do zagadnień ustrojowych. 2. Akty prawne powstałe na podstawie art. 35 k.c. dotyczą bądź poszczególnych osób prawnych (np. ustawa z 29 sierpnia 1997 r. o Narodowym Banku Polskim, tekst jedn. Dz.U. z 2005 r. Nr 1, poz. 2 ze zm.; ustawa z 8 września 2000 r. o komercjalizacji, restrukturyzacji i prywatyzacji przedsiębiorstwa państwowego „Polskie Koleje Państwowe”, Dz.U. Nr 84, poz. 948 ze zm.; ustawa z 27 czerwca 1997 r. o bibliotekach, tekst jedn. Dz.U. z 2012 r., poz. 642 – art. 16 ust. 2 co do Biblioteki Narodowej; ustawa z 13 października 1995 r. – Prawo łowieckie, tekst jedn. Dz.U. z 2005 r. Nr 127, poz. 1066 ze zm. – art. 33 ust. 2 co do Polskiego Związku Łowieckiego; ustawa z 19 października 1991 r. o gospodarowaniu nieruchomościami rolnymi Skarbu Państwa, tekst jedn. Dz.U. z 2007 r. Nr 231, poz. 1700 ze zm.), bądź określonych kategorii osób prawnych (np. Kodeks spółek handlowych, Prawo spółdzielcze, ustawa z 6 kwietnia 1984 r. o fundacjach, tekst jedn. Dz.U. z 1991 r. Nr 46, poz. 203 ze zm.; ustawa z 27 czerwca 1997 r. o partiach politycznych, tekst jedn. Dz.U. z 2011 r. Nr 155, poz. 924). Większość tych ustaw ma charakter przepisów kompleksowych. Regulują one wszystkie zagadnienia wiążące się z powstawaniem i działalnością osób prawnych, a więc nie tylko z zakresu prawa cywilnego, ale również z zakresu prawa administracyjnego i prawa karnego. 3. Statut osoby prawnej powinien regulować przede wszystkim organizację tej struktury, w szczególności tworzenie zakładów i innych jednostek organizacyjnych, system kontroli, stosunki między jednostkami organizacyjnymi wchodzącymi w skład osoby prawnej, powoływanie organów doradczych i opiniotwórczych. Pojęcie statutu użyte w art. 35, jak również art. 38 należy także odnosić do innych aktów regulujących organizację i sposób działania, jakimi są umowy. Dotyczy to w szczególności umowy spółki z o.o., ale również umów spółek osobowych, gdyż do podmiotów ustawowych stosuje się odpowiednio przepisy o osobach prawnych. W związku z tym organizacja i sposób działania handlowych spółek osobowych mogą być uregulowane również w umowie spółki, z tym że przypadki i zakres takiej regulacji powinny wynikać z właściwych przepisów, w tym przypadku Kodeksu spółek handlowych. Statuty i umowy pełnią podwójną rolę. Z jednej strony kreują osobę prawną, a z drugiej określają organizację i sposób działania osoby prawnej. Zagadnienia szczegółowe i problemy praktyczne 4. Kasa chorych jest osobą prawną typu korporacyjnego. Świadczą o tym takie cechy, jak: instytucja członkostwa, realizacja celów członków, utrzymywanie się z ich składek. Korporacje są zbiorowością osób fizycznych związanych z osobą prawną przez członkostwo i realizują wspólny im cel. Natomiast zakłady zaspokajają potrzeby osób fizycznych, które nie są członkami tzw. destynatariuszy, np. pacjentów korzystających ze szpitali (P. Dzienis, Glosa do uchwały SN z 27 kwietnia 2001 r., III CZP 12/01, PS 2002, nr 6, s. 142). Wybrane tezy z orzecznictwa 5. „Zgodnie z art. 35 i art. 38 k.c. osoba prawna działa przez swoje organy w sposób przewidziany w ustawie i opartym na niej statucie, a zatem sposób reprezentacji strony powodowej, Art. 35 80 Piotr Nazaruk Tytuł II. Osoby składania oświadczeń woli oraz udzielania pełnomocnictw materialnoprawnych i procesowych określają postanowienia jej statutu, a nie regulaminu” (wyrok SN z 5 czerwca 2009 r., I CSK 464/08, LexPolonica nr 2044961). Poglądy doktryny 6. Należy liczyć się również z tym, że powstanie określonej osoby prawnej może być bliżej określone w przepisach pozaustawowych, np. w prawie Kościoła Rzymskokatolickiego. Ko- ściół ten tworzy kościelne osoby prawne według norm kanonicznych. Natomiast nabycie przez nie osobowości według prawa polskiego jest odrębnym zagadnieniem, o którym wspomniano w uwagach do art. 33 (zob. R. Sobański, Osoba prawna..., s. 1365). 7. Uczynienie zadość wymaganiom zawartym w odpowiednich unormowaniach prowadzi przede wszystkim do utworzenia jednostki organizacyjnej, której przepisy szczególne przyznają osobowość prawną. Jest to wynikiem na ogół wielu zdarzeń prawnych, wywoływanych przez założycieli osoby prawnej. Na podstawie typologii tych zdarzeń wyodrębniono trzy zasadnicze systemy powstawania osób prawnych (zob. np. S. Grzybowski, w: System P.C., t. 1, 1985, s. 288). Art. 36 (uchylony). Art. 36 uchylono z dniem 1 października 1990 r. przez art. 1 pkt 5 ustawy z 28 lipca 1990 r. o zmianie ustawy – Kodeks cywilny (Dz.U. Nr 55, poz. 321). CHWILA UZYSKANIA OSOBOWOŚCI PRAWNEJ Art. 37. § 1. Jednostka organizacyjna uzyskuje osobowość prawną z chwilą jej wpisu do właściwego rejestru, chyba że przepisy szczególne stanowią inaczej. § 2. Rodzaje rejestrów oraz ich organizację i sposób prowadzenia regulują odrębne przepisy. Zagadnienia ogólne 1. Regulacja art. 37 dotyczy zagadnień związanych bezpośrednio z tworzeniem jednostek organizacyjnych, ale jedynie w zakresie związanym z uzyskaniem osobowości prawnej, a tym samym z uzyskaniem zdolności prawnej i zdolności do czynności prawnych. Jeżeli obowiązek wpisu do rejestru stanowi warunek uzyskania osobowości prawnej, to wpis ma charakter konstytutywny, tzn. że o osobie prawnej można mówić dopiero po rejestracji. 2. Rejestr osób prawnych pozwala organowi rejestrującemu na dokonywanie kontroli, czy dana osoba prawna powstała zgodnie z obowiązującymi przepisami. Przyczynia się też do zwiększenia bezpieczeństwa obrotu cywilnoprawnego, skoro stwarza osobom trzecim – zamierzającym wstąpić w stosunki cywilnoprawne z zarejestrowaną osobą prawną – możliwość zapoznania z ich aktami. Ustawa z 20 sierpnia 1997 r. o Krajowym Rejestrze Sądowym (tekst jedn. Dz.U. z 2007 r. Nr 168, poz. 1186 ze zm.) wprowadziła trzy rejestry: 1) rejestr przedsiębiorców, 2) rejestr stowarzyszeń, innych organizacji społecznych i zawodowych, fundacji oraz publicznych zakładów opieki zdrowotnej i 3) rejestr dłużników niewypłacalnych. Dwa pierwsze rejestry spełniają rolę, o której stanowi omawiany przepis. 3. Modyfikacje zasad uzyskania osobowości prawnej mogą polegać na: 1) konieczności uzyskania zezwolenia na utworzenie osoby prawnej, np. zgoda Komisji Nadzoru Finansowego Art. 36–37 Piotr Nazaruk 81 Księga I. Część ogólna na utworzenie banku; 2) utworzeniu podmiotu na mocy przepisów ustaw, np. uczelnie pań- stwowe czy rozporządzenia Rady Ministrów, np. banki państwowe czy państwowe uczelnie zawodowe; 3) braku wymogu wpisu osoby prawnej do rejestru, np. gminy będące jednostkami organizacyjnymi samorządu terytorialnego i większość kościelnych (wyznaniowych) jednostek organizacyjnych. Zagadnienia szczegółowe i problemy praktyczne 4. Postępowanie o wpis w Krajowym Rejestrze Sądowym regulują art. 6941 i n. k.p.c. Przepisy te znajdą zastosowanie do innych postępowań rejestrowych niż o wpis do Krajowego Rejestru Sądowego, jeżeli przepisy szczególne nie stanowią inaczej (art. 6941 § 2 k.p.c.). Wpis następuje na podstawie postanowienia sądu rejestrowego (art. 6945 § 1 k.p.c.). Wpisy do Krajowego Rejestru Sądowego są na ogół ogłaszane w Monitorze Sądowym i Gospodarczym (art. 13 ust. 1 u.KRej.S). Wpisy o powstaniu i ustaniu osoby prawnej mają charakter konstytutywny. Inne wpisy mają na ogół znaczenie tylko deklaratywne. Wybrane tezy z orzecznictwa 5. Roli sądu nie należy sprowadzać jedynie do przenoszenia do rejestru dokumentów przedstawianych przez wnioskodawcę. Badanie zgodności z prawem oznacza także kontrolę merytoryczną (uchwała składu 7 sędziów SN z 12 grudnia 1983 r., III PZP 40/83, OSNCP 1984, nr 5, poz. 64). Poglądy doktryny 6. Jeżeli powstanie jednostki organizacyjnej związane jest z wpisem do odpowiedniego rejestru, początek jej podmiotowości należy łączyć z chwilą dokonania takiego wpisu. W przypadku jednostek organizacyjnych, które powstają niezależnie od takiego wpisu lub przed jego dokonaniem, jednostka organizacyjna staje się osobą w rozumieniu art. 331 w momencie ukończenia czynności przewidzianych przez ustawę, z którymi łączy ona jej powstanie (J. Frąckowiak, Instytucje prawa…, s. 15). 7. Zawarta w art. 37 § 1 i w wielu przepisach szczególnych formuła mówiąca o uzyskaniu przez jednostkę organizacyjną osobowości z chwilą jej wpisu do właściwego rejestru określa konieczny składnik złożonej czynności prawnej, który wieńczy proces powstawania osoby prawnej. Nabycie przymiotu osoby prawnej następuje na podstawie postanowienia sądu rejestrowego zarządzającego wpisanie jednostki do rejestru, lecz znaczenie prawotwórcze ma dopiero czynność wykonawcza polegająca na dokonaniu wpisu do księgi rejestrowej (J.P. Naworski, Wpis do rejestru…, s. 8). REPREZENTACJA Art. 38. Osoba prawna działa przez swoje organy w sposób przewidziany w ustawie i w opartym na niej statucie. Zagadnienia ogólne 1. Organ osoby prawnej jest integralnym składnikiem osobowości osoby prawnej. Stanowi o istocie tej osoby. W oparciu o organy budowana jest struktura organizacyjna osoby prawnej, jej władza, a przede wszystkim prowadzona przez nią działalność. Kodeks cywilny stoi na stanowisku tzw. teorii organów osoby prawnej. Organ składa się z osób fizycznych, które reprezentują osobę prawną w stosunkach zewnętrznych. Organ inaczej niż przedstawiciel nie Art. 38 82 Piotr Nazaruk Tytuł II. Osoby jest podmiotem stosunków prawnych, a podmiotem tym jest sama osoba prawna. Działanie organu traktuje się jako działanie osoby prawnej, pod warunkiem że osoby fizyczne występują w konkretnej sprawie, w sposób wyraźny lub chociażby domniemany, jako organ, i działają w granicach kompetencji danego organu, wynikającej z przepisów o ustroju konkretnej osoby prawnej oraz jej statutu. 2. Doktrynalna geneza teorii organów sięga jednak tzw. teorii organicznej O. von Gierkego (O. von Gierke, Privatsrecht…), którego zdaniem osoba prawna jest równie realna jak osoba fizyczna. Pojęcie organu w tym ujęciu jest równoznaczne z pojęciem narzędzia, na podobieństwo np. organów ruchu, mowy u człowieka. 3. Teoria organu osoby prawnej powstała w opozycji do teorii przedstawicielstwa, która przyrównuje organ do przedstawiciela ustawowego osoby fizycznej niemającej zdolności do czynności prawnych. Przy pomocy takich organów osoba prawna mogła wyrażać swą własną wolę. Do słusznych elementów teorii Gierkego należy przede wszystkim uznanie realnego istnienia osoby prawnej. Jednakże z całej teorii organicznej w późniejszych badaniach pozostawiono jej „owoc” w postaci teorii organów (A. Kidyba, Prawo handlowe..., 2007, s. 116). Zgodnie z teorii organiczną Otto Gierkego: „jak bowiem człowiek posiada organa, w których rodzą się postanowienia (mózg, serce), z których pomocą te postanowienia objawiają się (usta, ręce itd.), tak i osoba prawna ma swoje organa (zarząd, przełożeni, wydziały, walne zebrania itp.), które tworzą wolę osoby prawnej, objawiają ją i wykonywują” (F. Zoll, Prawo cywilne…, s. 117). 4. Działanie osoby prawnej jest realizowane zawsze przez jej organy. Osoba prawna ma zawsze pełną zdolność do czynności prawnych. Dobra czy też zła wiara organu jest dobrą bądź złą wiarą samej osoby prawnej. Sytuacja jest niewątpliwie prosta w przypadku działania tylko jednego organu, i to jednoosobowego. Trudności natomiast mogą pojawiać się w sytuacji, gdy osoba prawna ma kilka organów, w tym kolektywnych (np. w przypadku spółdzielni – walne zgromadzenie, rada i zarząd). 5. Kryteria stosowania teorii organów w polskim prawie cywilnym to: 1) powzięcie i objawienie przez organ woli osoby prawnej; 2) udział osób fizycznych w działalności organu; 3) uznanie organu za konieczny składnik osoby prawnej; 4) negacja podmiotowości prawnej organu; 5) zdolność do czynności prawnych osoby prawnej; 6) zakres kompetencji organów osoby prawnej (tak A. Kidyba, Prawo handlowe..., 2007, s. 115). Zagadnienia szczegółowe i problemy praktyczne 6. Dyrektor oddziału banku, księgowa czy naczelnik wydziału kredytów to funkcje sprawowane wewnątrz struktury organizacyjnej banku i pozostające bez jakiegokolwiek znaczenia dla zasad reprezentacji banku. Jeżeli osoby wymienione zostały upoważnione do zawierania umów w imieniu banku, to występują wtedy jako jego pełnomocnicy lub prokurenci, w żadnym zaś razie nie jako dyrektor oddziału, księgowa czy naczelnik wydziału kredytów (P. Bielski, Glosa do wyroku SN z 14 maja 2002 r., V CKN 1667/00, „Rejent” 2004, nr 5, s. 131). 7. Skarb Państwa jest jedyną osobą prawną niemającą organów (podobnie siedziby). Ma on jedynie swoją strukturę organizacyjną, która w obrocie cywilnoprawnym, a także przy czynnościach procesowych występuje pod postacią tzw. stationes fisci (tak SN w uzasadnieniu postanowienia z 28 marca 1995 r., I CRN 24/95, OSNC 1995, nr 7–8, poz. 117). 8. Posiadanie przez osobę prawną pełnej zdolności do czynności prawnych nie oznacza, że może być ona podmiotem wszystkich stosunków cywilnoprawnych, nie wyłączając nawet stosunków rodzinnych. Ograniczenia pełnej zdolności do czynności prawnych zawarte są wielu regulacjach ustawowych. Osoba prawna zgodnie z Kodeksem cywilnym nie może np. sporzą- dzić testamentu, zbyć prawa własności nieruchomości na podstawie umowy dożywocia lub być prokurentem. Art. 38 Piotr Nazaruk 83 Księga I. Część ogólna Wybrane tezy z orzecznictwa 9. „Czynność prawna dokonana przez osoby fizyczne wchodzące w skład organu osoby prawnej, ale z przekroczeniem jego kompetencji nie może wywołać skutku dla tej osoby (prawnej) i jako sprzeczna z art. 38 k.c. jest nieważna” (tak SN w wyroku z 15 marca 2002 r., II CKN 1415/00, LexPolonica nr 388283). 10. „Z przyjętej w polskim prawie teorii organów (art. 38 k.c.) wynika jedynie to, że dla uznania działań osoby fizycznej, pełniącej funkcję organu, za działania samej osoby prawnej konieczne jest występowanie tej osoby fizycznej w konkretnej sprawie w charakterze organu oraz działanie w granicach kompetencji wynikających z przepisów regulujących ustrój osoby prawnej. Oznacza to, że wiedza osoby fizycznej pełniącej funkcję organu spółki o jakimś fakcie nie ma dla tej spółki żadnego znaczenia, gdy wiedzę tę uzyskała jako osoba prywatna” (wyrok SN z 22 listopada 2006 r., V CSK 301/06, LexPolonica nr 2059648). 11. „Działanie osób fizycznych wchodzących w skład organów osoby prawnej uważa się za działanie tej osoby prawnej (art. 38 k.c.). Cywilnoprawne skutki naruszenia cudzego dobra osobistego przez osoby występujące w charakterze organu osoby prawnej, obciążają przeto – nie te osoby, lecz – reprezentowaną przez nie osobę prawną (art. 24 § 1, art. 448 k.c.)” (wyrok SN z 6 grudnia 1984 r., II CR 442/84, LexPolonica nr 318259). Poglądy doktryny 12. Działanie osób prawnych należy utożsamiać z działaniem jako typem zdarzeń prawnych, dlatego na działanie składać się będą zarówno czynności prawne, jak i inne czyny. Kategoria ta nie obejmuje czynności sprzecznych z prawem, lecz tylko te, które mają charakter działań dozwolonych (por. szeroko K.A. Dadańska, Działanie osoby…, s. 133 i n.). 13. W sferze odpowiedzialności odszkodowawczej zarówno deliktowej, jak i kontraktowej powstanie odpowiedzialności w wyniku działania (zaniechania) członków organów (działają- cych w tym charakterze) powinno być traktowane jako czyn własny osoby prawnej, a nie czyn cudzy reprezentanta osoby prawnej – powyższe wynika z treści art. 471 w zw. z art. 474 zd. 2 i art. 415 w zw. z art. 416 k.c. (M. Pazdan, Niektóre konsekwencje…, t. I, s. 216). 14. Regulacja art. 38 k.c. jest następstwem przyjęcia przez polskiego ustawodawcę tzw. teorii organów. Doktryna prawa cywilnego na przestrzeni lat wykształciła wiele teorii odnoszących się do bytu osób prawnych. Powszechnie rozróżnia się teorie negujące realne istnienie osób prawnych i teorie uznające realny byt osoby prawnej (A. Kidyba, Prawo handlowe..., 2007, s. 117 i n.). BRAK UMOCOWANIA Art. 39. § 1. Kto jako organ osoby prawnej zawarł umowę w jej imieniu nie będąc jej organem albo przekraczając zakres umocowania takiego organu, obowiązany jest do zwrotu tego, co otrzymał od drugiej strony w wykonaniu umowy, oraz do naprawienia szkody, którą druga strona poniosła przez to, że zawarła umowę nie wiedząc o braku umocowania. § 2. Przepis powyższy stosuje się odpowiednio w wypadku, gdy umowa została zawarta w imieniu osoby prawnej, która nie istnieje. Zagadnienia ogólne 1. Ratio legis art. 39 § 1 to przede wszystkim zapewnienie ochrony interesów osób trzecich zawierających umowy z osobą występującą jako organ osoby prawnej, w sytuacji gdy osoba ta: 1) nie jest w rzeczywistości organem lub 2) przekracza zakres określonego organu. Celem Art. 39 84 Piotr Nazaruk Tytuł II. Osoby tej regulacji jest również ochrona interesów osoby prawnej. Par. 2 odnoszący się do umów zawartych w imieniu osoby prawnej nieistniejącej ma na względzie tylko ochronę osoby trzeciej. 2. Działania rzekomego organu osoby prawnej (falsus organ) wykazują daleko idące podobieństwo z uregulowaniem zawartym w art. 103, chroniącym osobę trzecią, i reprezentowanego w razie działania tzw. rzekomego pełnomocnika (falsus procurator), ale instytucje te nie są tożsame. Poza rzekomym organem norma art. 39 § 1 obejmuje również działania prawdziwego organu, ale w sytuacji gdy przekroczył on zakres swojego umocowania. Skutki działań w obu przypadkach są analogiczne, tak więc w zakresie przekroczenia granic umocowania organu czynność prawna jest nieważna. 3. Roszczenia osób, które zawarły umowę z rzekomym organem, mogą dotyczyć dochodzenia: 1) zwrotu tego, co świadczyła dla wykonania umowy, oraz 2) naprawienia szkody, którą poniosła przez to, że zawarła umowę, nie wiedząc o braku umocowania. Pierwsze z nich jest w istocie swej roszczeniem o zwrot nienależnego świadczenia i obejmuje wszystko to, co rzekomy organ otrzymał od drugiej strony w wykonaniu umowy, a więc z zastosowaniem przepisów o bezpodstawnym wzbogaceniu. Słusznie jednak M. Pazdan ocenia na tle art. 103, że roszczenie to nie zależy od tego, czy druga strona wiedziała o braku umocowania lub przekroczeniu jego zakresu (M. Pazdan, w: System P.P., t. 2, 2008, s. 486). Zagadnienia szczegółowe i problemy praktyczne 4. Art. 14 u.KRej.S przewiduje, że podmiot zobowiązany do złożenia wniosku o wpis do rejestru nie może powołać się wobec osób trzecich działających w dobrej wierze na dane, które nie zostały wpisane do rejestru lub uległy wykreśleniu z rejestru. Podmiot, który zaniedbał obowiązku zgłoszenia wpisu do rejestru albo wskutek niedołączenia niezbędnych dokumentów spowodował wykreślenie wpisu, nie może powoływać się na dane, które nie są wpisane do rejestru (E. Marszałkowska-Krześ, Wpisy w rejestrze…, s. 38–39). Wybrane tezy z orzecznictwa 5. Zgodnie z art. 39 § 1, kto jako organ osoby prawnej zawarł umowę w jej imieniu, nie będąc jej organem albo przekraczając zakres umocowania takiego organu, obowiązany jest do zwrotu tego, co otrzymał od drugiej strony w wykonaniu umowy oraz do naprawienia szkody, którą druga strona poniosła przez to, że zawarła umowę, nie wiedząc o braku umocowania. Umowa zawarta przez osobę, która działając jako organ osoby prawnej, przekroczyła zakres umocowania, jest niewątpliwie umową nieważną (wyrok SA w Warszawie z 8 maja 2003 r., I ACa 1874/01, OSA 2004, nr 9, poz. 26, s. 37). 6. „Ani art. 38 k.c., ani art. 39 § 1 k.c. nie przewidują wprost sankcji nieważności w przypadku dokonania czynności w imieniu osoby prawnej przez osobę, o której mowa w drugiej z tych norm. Sankcję taką wyprowadzano w drodze analogii do regulującego podobną sytuację art. 103 k.c. i przez uznanie, że czynność prawna dokonana w warunkach określonych w art. 39 k.c. jest sprzeczna z prawem w rozumieniu art. 58 § 1 k.c. Taki pogląd co do zasady zasługuje na pełną akceptację, nie można jednak tracić z pola widzenia norm szczególnych, które sankcję taką mogą wykluczyć. […] Obalenie płynącego z art. 7 k.c. domniemania może nastąpić w sposób różnoraki: nie tylko przez udowodnienie faktów dobrą wiarę wykluczających, ale także w oparciu o fakty notoryjne lub o twierdzenia strony, którym druga strona nie zaprzeczyła” (wyrok SA w Katowicach z 9 marca 2011 r., I ACa 33/11, LexPolonica nr 2622698). 7. „Kompetencje organów osób prawnych kościołów i związków wyznaniowych określają ich statuty (prawo wewnętrzne). Skutki naruszenia tych kompetencji przez osoby działające jako organ przy czynnościach cywilnoprawnych podlegają ocenie na podstawie art. 39 w związku z art. 38 i 35 k.c.” (wyrok SN z 12 marca 1997 r., II CKN 24/97, LexPolonica nr 390720). Art. 39 Piotr Nazaruk 85 Księga I. Część ogólna Poglądy doktryny 8. Dokonanie przez piastuna organu osoby prawnej czynności „z samym sobą” również stanowi przekroczenie zakresu umocowania, łączy się jednak z innymi skutkami prawnymi, niż te dotyczące pełnomocnika. Skutki przekroczenia zakresu umocowania przez piastuna organu osoby prawnej zostały jednak określone w art. 39 § 1. Norma ta nie dopuszcza potwierdzenia wadliwej czynności, w związku z czym czynność taka traktowana jest ab initio jako bezwzględnie nieważna. Należy więc uznać, że czynność prawna między osobą prawną i członkiem jej organu dokonana z naruszeniem przepisu art. 108, stosowanego przez analogię, stanowi negotium nullum. Pogląd ten będzie aktualny jedynie w przypadku, gdy istnieje rzeczywista luka w prawie, uzasadniająca zastosowanie art. 108 na zasadzie analogia legis (P. Drapała, Glosa do wyroku SN z 23 marca 1999 r., II CKN 24/98, PS 2000, nr 7–8, s. 168). 9. Roszczenie odszkodowawcze przysługuje drugiej stronie tylko wtedy, gdy zawarła umowę, nie wiedząc, że działał rzekomy organ. Odpowiedzialność osoby, która wystąpiła jako rzekomy organ, jest niezależna od jej winy (zob. M. Pazdan, w: System P.P., t. 2, 2008, s. 486). 10. Sytuacja prawna, która powstaje w przypadku działania fałszywego piastuna organu osoby prawnej w rozumieniu art. 39, tj. osoby, która zawiera umowę w imieniu osoby prawnej, mimo że nie jest jej organem lub przekracza zakres umocowania takiego organu, jest więc odmienna od sytuacji, gdy działa rzekomy pełnomocnik (M. Borkowski, Konsekwencje prawne…, s. 52). ODPOWIEDZIALNOŚĆ ZA ZOBOWIĄZANIA Art. 40. § 1. Skarb Państwa nie ponosi odpowiedzialności za zobowiązania państwowych osób prawnych, chyba że przepis odrębny stanowi inaczej. Państwowe osoby prawne nie ponoszą odpowiedzialności za zobowiązania Skarbu Państwa. § 2. W razie nieodpłatnego przejęcia, na podstawie obowiązujących ustaw, określonego składnika mienia od państwowej osoby prawnej na rzecz Skarbu Państwa, ten ostatni odpowiada solidarnie z osobą prawną za zobowiązania powstałe w okresie, gdy składnik stanowił własność danej osoby prawnej, do wysokości wartości tego składnika ustalonej według stanu z chwili przejęcia, a według cen z chwili zapłaty. § 3. Przepisy § 1 i 2 stosuje się odpowiednio do odpowiedzialności jednostek samorządu terytorialnego i samorządowych osób prawnych. Zagadnienia ogólne 1. Wyłączenie odpowiedzialności Skarbu Państwa za zobowiązania przedsiębiorstw państwowych i innych państwowych osób prawnych oraz odpowiedzialności przedsię- biorstw państwowych i innych państwowych osób prawnych za zobowiązania Skarbu Pań- stwa stanowi naturalną konsekwencję pozycji prawnej zajmowanej przez przedsiębiorstwa państwowe i inne państwowe osoby prawne w stosunkach cywilnoprawnych, w szczególności zaś ich prawnej samodzielności. Dodany (przez ustawę z 28 lipca 1990 r.) § 2 art. 40 dotyczy wyłącznie przypadków nieodpłatnego przejęcia przez Skarb Państwa określonego składnika majątkowego państwowej osoby prawnej, nie odnosi się natomiast do przejęcia całego majątku takiej osoby wiążącego się z jej likwidacją. 2. Zasada samodzielności państwowych osób prawnych została wyrażona w § 1 komentowanego przepisu, a wyjątki mogą wynikać jedynie z przepisów szczególnych. Należy podkreślić, że zasada ta obowiązywała również przed nowelizacją art. 40 (dokonaną ustawą z 28 lipca 1990 r.), a więc w czasie obowiązywania art. 128, statuującego zasadę jednolitego funduszu własności państwowej. Wówczas zasady nieodpowiedzialności Skarbu Państwa za zobowiązania Art. 40 86 Piotr Nazaruk Tytuł II. Osoby przedsiębiorstw państwowych jednak nie uzasadniano odrębnością przedsiębiorstw, lecz tym, że przedsiębiorstwa państwowe działały na zasadach tzw. rozrachunku gospodarczego i mogły rozporządzać mieniem państwowym oddanym im w zarząd. 3. Samorządowe osoby prawne działają zgodnie z tymi samymi regułami co państwowe osoby prawne. Na podstawie art. 40 § 3 (dodanego w 2003 r.) należy je odpowiednio stosować do odpowiedzialności jednostek samorządu terytorialnego i innych samorządowych osób prawnych. Gmina, powiat i województwo nie odpowiadają za zobowiązania innych samorządowych osób prawnych, a te ostatnie nie odpowiadają za zobowiązania jednostek samorządu terytorialnego. Zagadnienia szczegółowe i problemy praktyczne 4. Od zasady braku odpowiedzialności Skarbu Państwa za zobowiązania przedsiębiorstw państwowych i innych państwowych osób prawnych występują wyjątki. Przewidują je przepisy szczególne; por. m.in ustawę z 7 lipca 1994 r. o gwarantowanych przez Skarb Państwa ubezpieczeniach eksportowych (tekst jedn. Dz.U. z 2001 r. Nr 59, poz. 609 ze zm.) i ustawę z 8 maja 1997 r. o poręczeniach i gwarancjach udzielanych przez Skarb Państwa oraz niektóre osoby prawne (tekst jedn. Dz.U. z 2012 r., poz. 657). Wybrane tezy z orzecznictwa 5. „Samodzielny publiczny zakład opieki zdrowotnej, powstały z przekształcenia publicznego zakładu opieki zdrowotnej prowadzonego w formie jednostki budżetowej, nie jest obowiązany do naprawienia szkody wyrządzonej przed dokonaniem przekształcenia przez funkcjonariusza państwowego będącego pracownikiem przekształconego zakładu” (uchwała SN z 9 czerwca 1999 r., III CZP 11/99, OSNC 2000, nr 1, poz. 2). 6. „W sytuacji, gdy korzystającym z rozwiązania stworzonego m.in. przez powoda, było przedsiębiorstwo państwowe, które zostało wykreślone z rejestru na skutek zakończenia postępowania upadłościowego, w myśl art. 40 k.c. Skarb Państwa nie ponosi odpowiedzialności za zobowiązania państwowych osób prawnych, w tym przedsiębiorstw państwowych, chyba że przepis odrębny stanowi inaczej” (wyrok SA w Warszawie z 7 września 2005 r., I ACa 120/05, LexPolonica nr 399287). Poglądy doktryny 7. Skoro zobowiązanie wynikające z umowy o zarządzanie przedsiębiorstwem państwowym nie jest zobowiązaniem samego przedsiębiorstwa, albowiem jego istotę oddaje norma art. 45a ust. 2 ustawy o przedsiębiorstwach państwowych oraz art. 391 k.c., to zastosowanie art. 40 k.c. prowadzi do wniosku, że przedsiębiorstwo państwowe nie ponosi odpowiedzialności za zobowiązanie zaciągnięte przez Skarb Państwa (P. Granecki, Glosa do wyroku Sądu Apelacyjnego z 17 marca 2004 r., I ACa 1249/03, „Palestra” 2006, nr 7–8, s. 324). SIEDZIBA Art. 41. Jeżeli ustawa lub oparty na niej statut nie stanowi inaczej, siedzibą osoby prawnej jest miejscowość, w której ma siedzibę jej organ zarządzający. Zagadnienia ogólne 1. Określeniem siedziby osoby prawnej, podobnie do miejsca zamieszkania osoby fizycznej (art. 25), jest skonkretyzowana miejscowość. W tym wypadku chodzi o miejscowość, a nie Art. 41 Piotr Nazaruk 87 Księga I. Część ogólna o dokładny adres, chyba że obowiązek taki wynika z przepisu szczególnego, np. zgodnie art. 34 u.KRej.S wpis w rejestrze powinien obejmować nie tylko wskazanie siedziby, ale również adresu. Siedzibę spółki należy odróżnić od adresu spółki, który powinien być jej konkretyzacją, poprzez podanie ulicy, numeru budynku, ewentualnie lokalu. Należy pamiętać, że siedziba osoby prawnej zarejestrowanej w Polsce powinna być usytuowana na terytorium Rzeczypospolitej Polskiej. Określenie „siedziba organu zarządzającego” nie jest zbyt precyzyjne w odniesieniu do siedziby osoby prawnej, ponieważ w kontekście art. 38 k.c. trudno mówić o siedzibie organu, gdyż nie ma on ani podmiotowości, ani osobowości prawnej. 2. Znaczenie siedziby osoby prawnej w jej działalności. Określenie siedziby jest konieczne przede wszystkim w dokonywaniu czynności prawnych takich, jak: wykonywanie zobowiązań, ustalenie właściwości miejscowej sądu w postępowaniu procesowym (art. 29 i 30 k.p.c.), a także sądu powołanego do ustanowienia kuratora (art. 42 k.c. i art. 603 k.p.c.). Ponadto na podstawie siedziby osoby prawnej ustalana jest właściwość miejscowa organu administracji publicznej (art. 21 § 1 pkt 3 k.p.a.), właściwość miejscowa organów podatkowych (art. 17 § 1 ord.pod.), a także miejsce zawarcia umowy (art. 70 § 2 k.c.) czy też miejsca spełnienia świadczenia (art. 454 § 1 k.c.), w zasadzie takie samo jak miejsce zamieszkania osoby fizycznej. KURATOR OSOBY PRAWNEJ Art. 42. § 1. Jeżeli osoba prawna nie może prowadzić swoich spraw z braku powołanych do tego organów, sąd ustanawia dla niej kuratora. § 2. Kurator powinien postarać się niezwłocznie o powołanie organów osoby prawnej, a w razie potrzeby o jej likwidację. Zagadnienia ogólne 1. Cel regulacji art. 42 § 1 k.c. ma na względzie przede wszystkim interesy wierzycieli osób prawnych, które nie prowadzą już aktywnej działalności gospodarczej, mają natomiast jeszcze majątek i mogą odpowiadać za swoje zobowiązania. Kurator powinien być ustanowiony jedynie w sytuacjach pilnych, co wynika z art. 42 § 2: „postarać się niezwłocznie o powołanie organów osoby prawnej, a w razie potrzeby o jej likwidację”. Według art. 69 k.p.c. sąd na wniosek strony przeciwnej ustanowi kuratora, jeżeli strona ta podejmuje przeciwko drugiej stronie czynność prawną niecierpiącą zwłoki. 2. Przesłanka ustanowienia kuratora osoby prawnej wynikająca z art. 42 § 1 – tj. niemożność prowadzenia swoich spraw – jest dosyć nieprecyzyjna. Działanie osoby prawnej wiąże się z prowadzeniem jej spraw i reprezentacją. Wyeksponowanie w art. 42 tylko prowadzenia spraw nie może prowadzić do wniosku, że jeżeli osoba prawna może prowadzić swoje sprawy, a nie może jej reprezentować, to ustanowienie kuratora jest niemożliwe. Taka niemożność dzia- łania może wystąpić również wówczas, gdy brak jest innych organów (np. rady nadzorczej), od których decyzji będzie zależeć działanie osoby prawnej. 3. Ustanowienie kuratora jest dokonywane przez sąd opiekuńczy, w którego okręgu osoba prawna ma lub miała ostatnio swoją siedzibę (art. 603 k.p.c.). Sąd określa zakres uprawnień kuratora w wydanym mu zaświadczeniu (art. 604 k.p.c.). Kurator ustanowiony w trybie art. 42 k.c. nie jest jedynym możliwym przedstawicielem osoby prawnej. Poza nim może wystąpić kurator dla uchylenia lub stwierdzenia nieważności uchwały wspólników lub walnego zgromadzenia (art. 253 i 426 k.s.h.), kurator dla strony niemającej organu powołanego do jej reprezentowania (art. 69 k.p.c.), kurator powołany przez sąd rejestrowy (art. 24 u.KRej.S). Do innych poza kuratorem przedstawicieli ustawowych możemy zaliczyć likwidatorów, zarządców, zarządców komisarycznych, tymczasowego kierownika, reprezentanta upadłego (por. szerzej A. Kidyba, Prawo handlowe..., 2007, s. 125–126). Art. 42 88 Piotr Nazaruk Tytuł II. Osoby Wybrane tezy z orzecznictwa 4. Kurator osoby prawnej ustanowiony na podstawie art. 42 § 1 może reprezentować tę osobę w postępowaniu o jej rozwiązanie (bez potrzeby ustanowienia oddzielnego kuratora procesowego), jeżeli został on w postanowieniu o powołaniu do tego umocowany (por. dotyczący kuratora spółki wyrok SA w Warszawie z 19 kwietnia 2000 r., I ACa 1462/99, OSA 2001, nr 3, poz. 16). 5. „Sprawa o uzgodnienie treści księgi wieczystej z rzeczywistym stanem prawnym przez wpisanie prawa własności na rzecz upadłego, mająca za podstawę zarzut nieważności umowy sprzedaży nieruchomości przez upadłego przed ogłoszeniem upadłości, jest sprawą dotyczącą mienia masy upadłości. Jest to spór o przynależność mienia do masy upadłości, a jego wynik decyduje o wejściu lub nie nieruchomości do majątku masy. W takim sporze sądowym reprezentantem upadłego jest, stosownie do omówionych wyżej przepisów, syndyk masy upadłości i nie ma zastosowania art. 42 k.c., bowiem nie zachodzi niemożność działania upadłego banku z braku uprawnionych organów, a zatem nie ma podstaw do ustanowienia kuratora” (wyrok SN z 15 lutego 2002 r., III CKN 494/99, LexPolonica nr 1628567). Poglądy doktryny 6. Nie sposób uzasadnić tezy o odpowiedzialności kuratora na wzór odpowiedzialności likwidatora, gdyż kurator nie dysponuje kompetencjami „likwidacyjnymi”. Podstawą odpowiedzialności cywilnej kuratora wobec spółki będą zatem ogólne przepisy Kodeksu cywilnego (np. art. 415 k.c.). Z art. 28 u.KRej.S wynika, że rolą kuratora powołanego na podstawie art. 26 ust. 1 w zw. z art. 24 ust. 1 u.KRej.S jest przeprowadzenie czynności wymaganych do wyboru lub powołania władz osoby prawnej. A zatem, podobnie jak w przypadku kuratora ustanawianego na mocy art. 42 § 1 k.c., hipoteza art. 24 ust. 1 w zw. z art. 26 ust. 1 u.KRej.S i w zw. z art. 28 u.KRej.S dotyczy sytuacji, w której w danej spółce nie działają jej obligatoryjne organy (władze). Niewątpliwie podmiotem odpowiedzialnym za sporządzanie dokumentów i zgłaszanie wniosków, o których mowa w art. 24 ust. 1 u.KRej.S, jest zarząd spółki kapitałowej (M. Bielecki, Kurator w spółce…, s. 10). OCHRONA DÓBR OSOBISTYCH OSÓB PRAWNYCH Art. 43. Przepisy o ochronie dóbr osobistych osób fizycznych stosuje się odpowiednio do osób prawnych. Zagadnienia ogólne 1. Odpowiednie stosowanie regulacji o ochronie dóbr osobistych osób prawnych do przepisów o ochronie dóbr osobistych osób fizycznych sankcjonuje art. 43. Oczywiście oznacza to zarówno modyfikację katalogu dóbr osobistych fizycznych, jak i środków służących ich ochronie. Sięganie do art. 23 i 24, przy rozważaniu kwestii związanych z naruszaniem i ochroną dóbr osobistych osób prawnych i jednostek organizacyjnych niemających osobowości prawnej, o których mowa w art. 331 , po wejściu w życie ustawy z 14 lutego 2003 r. nowelizującej Kodeks cywilny zostało znacznie ograniczone przez wprowadzenie instytucji firmy. Przedsiębiorcy będący osobami prawnymi oraz jednostkami, do których będą miały odpowiednie zastosowanie przepisy dotyczące osób prawnych, domagając się ochrony firmy, z reguły będą powoływać się na art. 4310, a nie na art. 24. 2. Katalog dóbr osobistych osób prawnych i podmiotów, o których mowa w art. 33 k.c., jest otwarty i opiera się częściowo na art. 23. W związku z tym należy przyjąć, że niewątpliwie takimi dobrami będą w szczególności: dobre imię, nazwa, firma, tajemnica korespondencji, Art. 43 Piotr Nazaruk 89 Księga I. Część ogólna nietykalność pomieszczeń i tajemnicy przedsiębiorstwa (art. 551 pkt 8) osoby prawnej. Ponadto niewątpliwie ochronie prawnej podlega: 1) tajemnica przedsiębiorstwa, jako nieujawnione do wiadomości publicznej informacje techniczne, technologiczne, handlowe, organizacyjne przedsiębiorcy, co do których podjął on niezbędne działania w celu zachowania poufności; 2) prawo do klienteli, rozumiane jako prawo do normalnych relacji z grupą podmiotów, która w wyniku działań osoby prawnej stała się punktem odniesienia w stosunku do jej aktywności, 3) prawo do niezakłóconego czerpania zysku z prowadzonej działalności gospodarczej, Wybrane tezy z orzecznictwa 3. „Dobra osobiste osób prawnych – to wartości niemajątkowe, dzięki którym osoba prawna może funkcjonować zgodnie ze swym zakresem działań (art. 43 w zw. z art. 23 k.c.). Szkoła wyższa może należycie wypełniać powierzone jej zadania dydaktyczno-wychowawcze, polegające na kształceniu i wychowywaniu młodzieży tylko wówczas, gdy dysponuje odpowiednio wysokim autorytetem wychowawczym i moralnym” (wyrok SN z 14 listopada 1986 r., II CR 295/86, OSNCP 1988, nr 2–3, poz. 40). 4. „Katalog dóbr osobistych osób prawnych należy, przez odpowiednie zastosowanie art. 23 k.c. zgodnie z art. 43 k.c. uznać za otwarty, niewątpliwie zaś podlegającym ochronie dobrem osobistym zarówno osoby fizycznej, jak i osoby prawnej jest jej dobra sława. Naruszenie dobrej sławy osoby prawnej może nastąpić przede wszystkim przez zarzucenie tej osobie, a w szczególności jej organom, niewłaściwego postępowania mogącego ją narazić na utratę zaufania potrzebnego do wykonywania działalności” (wyrok SA w Warszawie z 23 maja 2006 r., VI ACa 1221/05, LexPolonica nr 418139). Poglądy doktryny 5. Dyskusyjne jest zaliczenie do dóbr osobistych wizerunku i czci osoby prawnej. Wydaje się, że jeżeli wizerunek będzie traktowany tak jak to jest interpretowane w stosunku do osób fizycznych, to nie będzie można się odnieść w kontekście ochrony do osób prawnych. Jednakże dobre imię, renoma, dobra sława podlegają ochronie, z tym jednak, że bardziej jest to związane z „czcią” osoby fizycznej (tak K. Grzybczyk, Naruszenie dobra…, s. 119). 6. Nie budzi wątpliwości niemajątkowy charakter dóbr osobistych osób prawnych. Są one niezbywalne i nie podlegają egzekucji. Dobra niematerialne o charakterze majątkowym lub o charakterze mieszanym, w którym element majątkowy można uznać za dominujący, nie stanowią dóbr osobistych. Dlatego takich dóbr jak: znaki towarowe, nazwy regionalne, know- -how, projekty wynalazcze i zdobnicze nie można zaliczyć do dóbr osobistych (tak A. Szpunar, Ochrona dóbr osobistych..., s. 39). 7. Kategoria dóbr osobistych jest, co prawda, kategorią modyfikowaną przez specyfikę osób prawnych i osób fizycznych, ale ich wspólną cechą jest niemajątkowy, osobisty charakter podlegający szczególnej ochronie (P. Granecki, Dobra osobiste…, s. 3). Dział III PRZEDSIĘBIORCY I ICH OZNACZENIA Literatura: T. Białek, K. Zajączkowska-Weremczuk, Ochrona danych osobowych przedsiębiorcy będącego osobą fizyczną, PUG 2007, nr 3; P. Bielski, Prowadzenie przedsiębiorstwa jako cecha konstrukcyjna spółki jawnej w prawie polskim, Pr.Sp. 2009, nr 2; S. Dmowski, S. Rudnicki, Komentarz…, 2011, uwagi do art. 431 k.c.; B. Gliniecki, Funkcje firmy przedsiębiorcy, PPH 2008, nr 4; B. Gliniecki, Zasada ograniczonej swobody wyboru firmy, Pr.Sp. 2009, nr 5; J. Grykiel, Pojęcie działalności gospodarczej i zawodowej w rozumieniu art. 43(1) k.c., SP 2005, nr 4; M. Jasiakiewicz, Zdolność likwidacyjna nazwy przedsiębiorstwa w postępowaniu upadłościowym, PPH 2004, nr 3; Art. 43 90 Piotr Nazaruk Tytuł II. Osoby W.J. Katner, Podstawowe zagadnienia prawne nowej ustawy o swobodzie działalności gospodarczej, PPH 2004, nr 12; A. Kidyba (red.), Kodeks cywilny, t. 1, 2009, uwagi do art. 431 k.c.; K. Pietrzykowski (red.), Kodeks cywilny, t. 1, 2008, uwagi do art. 431 –4310 k.c.; M. Klapczyńska, Firma i jej ochrona, Warszawa 2004; A. Kołodziej, Licencja firmy. O naturze prawa do firmy po nowelizacji Kodeksu cywilnego, KPP 2004, nr 1; J. Kuciński, Z. Trzciński, Nowa regulacja ustawowa działalności gospodarczej w Polsce, RPEiS 2000, nr 3; M. Modrzejewska, Użycie nazwiska osoby fizycznej w firmie przedsiębiorcy posiadającego osobowość prawną, PPH 2008, nr 5; M. Piotrowska, Notariusz – nietypowy przedsiębiorca?, „Rejent” 2007, nr 7–8; M. Pyziak-Szafnicka (red.), Kodeks cywilny..., uwagi do art. 431 –4310 k.c.; Z. Radwański, Podmioty prawa cywilnego w świetle zmian kodeksu cywilnego przeprowadzonych ustawą z dnia 14 lutego 2003 r., PS 2003, nr 7–8; M. Safjan (red.), System P.P., t. 1, 2009, uwagi do art. 431 –4310 k.c.; J. Sitko, Dualizm oznaczeń przedsiębiorcy i przedsiębiorstwa – obrzeża prawa własności przemysłowej, PPH 2008, nr 4; J. Sitko, Firma w świetle przepisów kodeksu cywilnego, PPH 2003, nr 5, s. 25; R. Skubisz, Prawo do firmy i jego ochrona, PiP 1993, nr 1; S. Sołtysiński i in., Kodeks spółek handlowych..., 2008, uwagi do art. 432 ; M. Szydło, Pojęcie przedsiębiorcy w prawie polskim, PS 2002, nr 7–8; J. Szwaja, Kodeks spółek…, t. 5, 2008, uwagi do art. 432 ; J. Szwaja, O przyszłym uregulowaniu firmy, PiP 1994, nr 12, s. 40 i n.; J. Szwaja, Zasada wyłączności firmy, Pr.Sp. 2004, nr 5; M. Załucki, Upoważnienie do korzystania z firmy de lege lata i de lege ferenda, PUG 2005, nr 6; Ł. Zamojski, Firma w postępowaniu rejestrowym, cz. I, Pr.Sp. 2006, nr 1; P. Zaporowski, Prowadzenie nabytego przedsiębiorstwa pod dotychczasową nazwą, PS 2005, nr 5; P. Zaporowski, Spory wokół nowego prawa firmowego, „Rejent” 2004, nr 5; P. Zaporowski, Zalety i wady unormowania skracania firm w art. 435 § 4 k.c., KPP 2006, nr 4; T. Żyznowski, Firma w Kodeksie cywilnym, PS 2003, nr 9. PRZEDSIĘBIORCA Art. 431 . Przedsiębiorcą jest osoba fizyczna, osoba prawna i jednostka organizacyjna, o której mowa w art. 331 § 1, prowadząca we własnym imieniu działalność gospodarczą lub zawodową. Zagadnienia ogólne 1. Geneza pojęcia przedsiębiorcy w prawie polskim jest bardzo długa, a po raz pierwszy pojęcie przedsiębiorcy pojawiło się w ustawie z 16 kwietnia 1993 r. o zwalczaniu nieuczciwej konkurencji (tekst jedn. Dz.U. z 2003 r. Nr 153, poz. 1503 ze zm.). W obecnie obowiązującej ustawie z 2 lipca 2004 r. o swobodzie działalności gospodarczej (tekst jedn. Dz.U. z 2010 r. Nr 220, poz. 1447 ze zm.) art. 4 stanowi: „1. Przedsiębiorcą w rozumieniu ustawy jest osoba fizyczna, osoba prawna i jednostka organizacyjna niebędąca osobą prawną, której odrębna ustawa przyznaje zdolność prawną – wykonująca we własnym imieniu działalność gospodarczą. 2. Za przedsiębiorców uznaje się także wspólników spółki cywilnej w zakresie wykonywanej przez nich działalności gospodarczej”. Do chwili uchwalenia przez Sejm ustawy z 14 lutego 2003 r., która dodała art. 431 k.c., Kodeks cywilny nie zawierał określenia (definicji) „przedsiębiorca”. 2. Pojęcie przedsiębiorcy w Kodeksie cywilnym zawiera ogólną definicję przedsiębiorcy, występującą w wielu przepisach tego Kodeksu i innych aktach prawa cywilnego. Rangę tej definicji, doniosłej dla całego prawa prywatnego, podkreśla zamieszczenie jej w osobnym dziale III tytułu II księgi III: „Przedsiębiorcy i ich oznaczenia”. Definicja ta ma walor uniwersalny i odnosi się do wszelkich stosunków cywilnoprawnych. W obszarze prawa prywatnego pojawiają się jednak także definicje szczególne, mające znaczenie w określonym zakresie, zob. np. art. 3 ust. 1 pkt 3 ustawy z 30 czerwca 2000 r. – Prawo własności przemysłowej (tekst jedn. Dz.U. z 2003 r. Nr 119, poz. 1117 ze zm.), art. 2 u.z.n.k. (por. np. Z. Radwański, Podmioty prawa cywilnego…, s. 15). 3. Elementy definicji przedsiębiorcy wyznaczają dwa kryteria: podmiotowe i funkcjonalne. Kryterium podmiotowe sprowadza się do stwierdzenia, że przymiot przedsiębiorcy może przysługiwać każdemu podmiotowi stosunków cywilnoprawnych, tj. osobie fizycznej, osobie prawnej oraz jednostce organizacyjnej, niebędącej osobą prawną, której ustawa przyznaje zdolność prawną, czyli jednostce, o której mowa w art. 431 k.c. Przedsiębiorcą może być osoba fizyczna niemająca pełnej zdolności do czynności prawnych. Bezsprzecznie przedsiębiorcami są także spółki kapitałowe w organizacji. Pojęcie przedsiębiorcy nie obejmuje jednak, wbrew Art. 431 Piotr Nazaruk 91 Księga I. Część ogólna definicji art. 4 u.s.d.g., jednostek organizacyjnych niemających podmiotowości prawnej, niezależnie od tego, czy i w jakim stopniu są one wyodrębnione pod względem organizacyjnym, majątkowym (np. spółki cywilne). 4. Definicje przedsiębiorcy zawarte w ustawach szczegółowych mają różny stopień tożsamości z regulacją zawartą w Kodeksie cywilnym. Są one zbieżne, podobne lub różniące się od definicji przyjętej w art. 431 k.c.; art. 5 ust. 2 ustawy z 28 lutego 2003 r. – Prawo upadłościowe i naprawcze, tekst jedn. Dz.U. z 2009 r. Nr 175, poz. 1361 ze zm.; art. 4 pkt 1 ustawy z 16 lutego 2007 r. o ochronie konkurencji i konsumentów, Dz.U. Nr 50, poz. 331 ze zm.; art. 2 pkt 1 ustawy z 23 sierpnia 2007 r. o przeciwdziałaniu nieuczciwym praktykom rynkowym, Dz.U. Nr 171, poz. 1206. Z kolei na gruncie ustawy z 20 sierpnia 1997 r. o Krajowym Rejestrze Sądowym status przedsiębiorców przyznano podmiotom podlegającym wpisowi do rejestru przedsiębiorców, enumeratywnie wyliczonym w art. 36 tej ustawy. 5. Wykładnia systemowa i celowościowa art. 431 prowadzi do wniosku, że działalność przedsiębiorcy powinna mieć charakter zarobkowy, mimo że nie jest wskazana wprost w przepisie, stanowi istotne kryterium statusu przedsiębiorcy. Oznacza to, że przedsiębiorca traktuje wykonywaną odpłatnie działalność gospodarczą, co do zasady, jako zasadnicze źródło swojego utrzymania (por. J. Kuciński, Z. Trzciński, Nowa regulacja…). Działalność jest wtedy zarobkowa, gdy jest zdolna do potencjalnego generowania zysku. Działalność przedsiębiorcy powinna być prowadzona w sposób zorganizowany. Nie ma zatem charakteru przypadkowego, a sposobowi wykonywania działalności wytwórczej, usługowej czy innej, prowadzący ją podmiot nadał ramy organizacyjne, chociażby najprostsze. Działalność gospodarcza prowadzona jest w sposób zawodowy (profesjonalny), na własny rachunek przedsiębiorcy i w jego własnym imieniu, a także na jego ryzyko. W związku z tym bezsporne jest to, iż działalność zawodowa jest rodzajem działalności gospodarczej (tak m.in. J. Grykiel, Pojęcie działalności…, s. 31). Zagadnienia szczegółowe i problemy praktyczne 6. Prowadzenie działalności gospodarczej musi się odbywać w imieniu własnym. Realnie nie spełnia tego kryterium osoba wykonująca tzw. samozatrudnienie, które jako działanie fikcyjne jest faktycznie pracą najemną. Prowadzenie działania we własnym imieniu musi oznaczać, że podmiot sam organizuje swoją działalność, dokonuje w swoim imieniu czynności prawnych wiążących się z nią, jako uczestnik obrotu gospodarczego w szerokim znaczeniu tego pojęcia, zawiera wszelkie umowy i ponosi odpowiedzialność za zaciągnięte zobowiązania oraz popełnione czyny. 7. Osoba, która prowadziła działalność gospodarczą, posiadająca „przedsiębiorstwo w znaczeniu przedmiotowym” i wydzierżawia je, względnie ustanawia na nim prawo użytkowania, przestaje być przedsiębiorcą. Ten przymiot uzyskuje dzierżawca (użytkownik) i stan ten bę- dzie trwał aż do chwili ustania stosunku dzierżawy względnie użytkowania (por. M. Szydło, Pojęcie…, s. 5 i n.). 8. Dla posiadania statusu przedsiębiorcy nie jest także konieczne prowadzenie przedsiębiorstwa w znaczeniu przedmiotowym. Posiadanie „przedsiębiorstwa” (w znaczeniu art. 551 ) nie jest warunkiem koniecznym do prowadzenia działalności zawodowej. Działalność ta bowiem nie wymaga zorganizowania przedsiębiorstwa w sensie materialnym (M. Bednarek, System P.P., t. 5, 2006, s. 577). Wybrane tezy z orzecznictwa 9. „Analiza przepisów art. 2, 3 i 4 ust. 1 ustawy z 2 lipca 2004 r. o swobodzie działalności gospodarczej […], art. 431 k.c. oraz art. 2 ust. 2 ustawy z 26 lipca 1991 r. o podatku dochodowym od osób fizycznych […] pozwala przyjąć, że ustawodawca nie uznaje za przedsiębiorców Art. 431 92 Piotr Nazaruk Tytuł II. Osoby osób prowadzących wyłącznie działalność wytwórczą w rolnictwie w postaci upraw rolnych oraz chowu i hodowli zwierząt, ogrodnictwa, warzywnictwa, leśnictwa i rybactwa śródlądowego, a także agroturystyki. Tak więc działalność polegająca na przetwórstwie warzyw i owoców jest działalnością gospodarczą wykonywaną przez przedsiębiorcę” (wyrok WSA w Warszawie z 25 maja 2006 r., VI SA/Wa 255/06, LexPolonica nr 1083964). 10. Statusu przedsiębiorcy nie mają wspólnoty mieszkaniowe. Wprawdzie są to jednostki organizacyjne wyposażone w zdolność prawną, ale nie sposób przyjąć, że do ich zadań należy prowadzenie we własnym imieniu działalności gospodarczej. „Wspólnota mieszkaniowa może nabywać prawa majątkowe tylko do majątku wspólnego właścicieli lokali” (uchwała SN z 24 listopada 2006 r., III CZP 97/06, MoP 2007, nr 1, s. 3). Poglądy doktryny 11. Przeciwstawianie sobie działalności zawodowej i działalności gospodarczej na gruncie prawa cywilnego nie ma uzasadnienia. W doktrynie słusznie podniesiono, że przedsiębiorca, jako podmiot wykonujący działalność gospodarczą, musi być profesjonalistą, czyli musi mieć odpowiednie kwalifikacje zależne od przedmiotu tej działalności (W.J. Katner, Podstawowe zagadnienia…, s. 6 i n.). 12. W obecnym stanie prawnym za przedsiębiorcę uznaje się prowadzącego działalność gospodarczą w każdej postaci (art. 431 k.c.), nie zaś (tylko) prowadzącego przedsiębiorstwo. Oznacza to, że znaczna część regulacji dawnego prawa handlowego ma być stosowana w równej mierze do wykonujących zatrudnienie zarobkowe, wolny zawód, samodzielnie wykonujących rzemiosło, prowadzących gospodarstwo rolne, jak i prowadzących przedsiębiorstwo. Rozwiązanie takie stanowi niewątpliwie nadmierną i niczym nieuzasadnioną uciążliwość dla prowadzących działalność gospodarczą w postaci innej, niż prowadzenie przedsiębiorstwa, a zatem należy je uznać za sprzeczne z wynikającym z konstytucyjnie gwarantowanej zasady wolności działalności gospodarczej postulatem sprzyjania rozwojowi przedsiębiorczości (P. Bielski, Prowadzenie przedsiębiorstwa…, s. 2). 13. Specyficznymi przedsiębiorcami są osoby wykonujące tzw. zawody zaufania publicznego, np. notariusze, którzy prowadzą działalność na własny rachunek i we własnym imieniu, ale działają też w interesie publicznym, uczestnicząc w obrocie gospodarczym i będąc jednocześnie gwarantem bezpieczeństwa tego obrotu. Ponadto przy wykonywaniu swoich obowiązków zawodowych korzystają z ochrony przysługującej funkcjonariuszom publicznym (M. Piotrowska, Notariusz – nietypowy…, s. 145 i n.). FIRMA Art. 432 . § 1. Przedsiębiorca działa pod firmą. § 2. Firmę ujawnia się we właściwym rejestrze, chyba że przepisy odrębne stanowią inaczej. Zagadnienia ogólne 1. Treść regulacji 432 § 1 ustanawia zasadę, że każdy przedsiębiorca – niezależnie od jego formy prawnej – działa pod firmą. Treść przepisu wskazuje wyraźnie na zakres podmiotowy prawa do firmy. Wyznacza go status przedsiębiorcy. Odmiennie od regulacji Kodeksu handlowego z 1934 r. obecnie pod firmą działa nie tylko spółka handlowa. Prawo i obowiązek używania firmy ma każdy przedsiębiorca, a zatem każdy podmiot prawa cywilnego, który prowadzi we własnym imieniu działalność gospodarczą lub zawodową. Oznacza to, że każdy podmiot mający Art. 432 Piotr Nazaruk 93 Księga I. Część ogólna status przedsiębiorcy, bez względu na formę organizacyjnoprawną i typ reprezentowanej własno- ści, jest poddany przepisom Kodeksu cywilnego o tworzeniu, używaniu i dysponowaniu firmą. 2. Geneza pojęcia firmy pochodzi od łacińskiego słowa firmare, tj. stwierdzać, umacniać. W średniowieczu znana była czynność firmatio, polegająca na potwierdzeniu (umocnieniu) dokumentu własnym podpisem lub dotknięciem ręki. Do 2003 r. instytucja firmy była uregulowana w Kodeksie handlowym z 1934 r., który w art. 26 § 1 stanowił, że: „Firma jest nazwą, pod którą kupiec rejestrowy prowadzi przedsiębiorstwo”. Koncepcja przeniesienia przepisów o firmie do Kodeksu cywilnego została zrealizowana w noweli z 14 lutego 2003 r. (Dz.U. Nr 49, poz. 408), która uzupełniła Kodeks cywilny o nowy dział pt. „Przedsiębiorcy i ich oznaczenia”. Obecnie na źródła tzw. prawa firmowego składają się przepisy art. 432 –4310 k.c. i regulacje szczegółowe zawarte w przepisach pozakodeksowych, w szczególności: 1) art. 8 § 2, art. 11 § 3, art. 21, 24, 74 § 4, art. 90, 104, 127, 160, 206, 274 § 2, art. 305, 374, 461 § 2, art. 554, 595 k.s.h.; 2) art. 27 ust. 2 pkt 1, art. 29 ust. 3 pkt 1, art. 30 ust. 1 pkt 1 u.s.d.g. oraz 3) art. 34–35 i 38 u.KRej.S. 3. Funkcje firmy polegają przede wszystkim na indywidualizacji przedsiębiorcy jako podmiotu praw i obowiązków, dlatego pełni ona dla przedsiębiorcy rolę podobną do tej, jaką dla człowieka pełni jego nazwisko. Funkcja indywidualizująca (identyfikacyjna, odróżniająca) przedsiębiorcę jest funkcją prawną firmy. Oprócz tego firma może pełnić także inne funkcje, w szczególności: informacyjną, reklamową, budowania wizerunku przedsiębiorcy. Prowadzący działalność gospodarczą zabiegają o dobre postrzeganie ich firmy na rynku. Dążą również do utrwalenia w świadomości klientów i szerokiego kręgu odbiorców informacji o firmie, a przez to również o swoim przedsiębiorstwie, jego charakterze i przedmiocie działalności. Wyłączność używania firmy ma dla przedsiębiorcy duże znaczenie m.in. ze względów konkurencyjnych. Wskazuje się również na istotną rolę firmy w sferze ochrony konsumentów. Firma z jednej strony symbolizuje reputację (image, goodwill) przedsiębiorcy, z drugiej zaś jest źródłem informacji użytecznych dla konsumenta (J. Szwaja, Kodeks spółek…, t. 5, 2008, s. 38 i n.). 4. Podstawowe zasady tzw. prawa firmowego to m.in. zasady: 1) prawdziwości, 2) jedności, 3) ciągłości (kontynuacji), 4) jawności oraz 5) wyłączności firmy. Zasada prawdziwości firmy oznacza jej zgodność z rzeczywistym stanem faktycznym i prawnym. Zasada jedności firmy sprowadza się do zakazu posługiwania się przez przedsiębiorcę więcej niż jedną firmą. Zasada ciągłości pozwala na zachowanie, pod pewnymi warunkami, dotychczasowej firmy, mimo zmiany niektórych okoliczności faktycznych lub prawnych (zob. np. art. 437 i 438 ). 5. Obowiązek ujawnienia firmy we właściwym rejestrze nakłada na przedsiębiorcę art. 432 § 2. W ten sposób urzeczywistniana jest zasada jawności (notyfikacji) firmy. Firmę przedsiębiorcy będącego osobą fizyczną rejestruje się w ewidencji działalności gospodarczej prowadzonej przez gminę właściwą dla miejsca zamieszkania takiej osoby. Ewidencja jest jawna i każdy ma prawo dostępu do danych w niej zawartych oraz do przeglądania akt ewidencyjnych przedsię- biorcy wpisanego do ewidencji. Firmy przedsiębiorców podlegających obowiązkowi wpisu do rejestru przedsiębiorców prowadzonego przez Krajowy Rejestr Sądowy podlegają ujawnieniu w tym rejestrze. Zgodnie z art. 36 u.KRej.S dotyczy m.in. to w szczególności: spółek prawa handlowego, spółdzielni, spółdzielni europejskich, przedsiębiorstw państwowych, przedsiębiorców określonych w przepisach o zasadach prowadzenia na terytorium Rzeczypospolitej Polskiej działalności gospodarczej przez zagraniczne osoby prawne i fizyczne (tzw. przedsiębiorstw zagranicznych), towarzystw. Wpis do rejestru przedsiębiorców Krajowego Rejestru Sądowego polega na ujawnieniu danych zawartych w postanowieniu sądu rejestrowego. Wpis taki podlega ponadto ogłoszeniu w Monitorze Sądowym i Gospodarczym, chyba że ustawa stanowi inaczej. Rejestr sądowy jest jawny i każdy ma prawo dostępu do danych w nim zawartych. Każdy ma także prawo otrzymać, również drogą elektroniczną za pośrednictwem Centralnej Informacji Krajowego Rejestru Sądowego, która prowadzi zbiór informacji rejestru i elektroniczny katalog dokumentów spółek, poświadczone odpisy, wyciągi, zaświadczenia i informacje z rejestru (zob. art. 4, 8, 13 i 20 u.KRej.S). Podmiot podlegający obowiązkowi wpisu do rejestru przedsiębiorców Art. 432 94 Piotr Nazaruk Tytuł II. Osoby nie może powoływać się wobec osób trzecich działających w dobrej wierze na dane, które nie zostały wpisane do rejestru lub zostały z niego wykreślone. Przed dokonaniem wpisu sąd bada, czy wskazane we wniosku dane dotyczące firmy przedsiębiorcy są prawdziwe (art. 23 w zw. z art. 35 pkt 2 u.KRej.S), a w razie stwierdzenia opieszałości przedsiębiorcy w dopełnieniu obowiązku ujawnienia firmy w rejestrze może zastosować wobec niego grzywnę (art. 24 u.KRej.S). Zagadnienia szczegółowe i problemy praktyczne 6. W świetle art. 432 firmę ujawnia się we właściwym rejestrze, chyba że odrębne przepisy stanowią inaczej. Przykładem odrębnych przepisów zwalniających pewną grupę przedsiębiorców z obowiązku ujawnienia firmy we właściwym rejestrze są – jak się wydaje – przepisy Kodeksu spółek handlowych o spółkach kapitałowych w organizacji, które pozwalają takim spółkom na podejmowanie działalności gospodarczej, a zarazem nie stwarzają możliwości dokonania wpisu takich przedsiębiorców do żadnego z rejestrów (zgodnie z art. 11 § 3 k.s.h. firma spółki kapitałowej w organizacji powinna zawierać dodatkowe oznaczenie „w organizacji”). 7. Firma bywa zaliczana do tzw. nazw handlowych, które na mocy art. 8 Konwencji paryskiej o ochronie własności przemysłowej (Dz.U. z 1975 r. Nr 9, poz. 51) podlegają ochronie, zwłaszcza przed czynami nieuczciwej konkurencji. Firma nie stanowi wystarczającej podstawy dla realizacji ochrony nazwy handlowej przedsiębiorcy, gdyż nie określa warunków tej ochrony, nie wskazuje też, jakie roszczenia przysługują w razie naruszenia prawa do nazwy. Decydują o tym przepisy prawa wewnętrznego (wyrok NSA z 28 lutego 2002 r., II SA 2914/01, MoP 2002, nr 7, s. 291). Wybrane tezy z orzecznictwa 8. Zasadniczą funkcją firmy jest indywidualizacja przedsiębiorcy jako podmiotu praw i obowiązków. W tym zakresie pełni ona dla przedsiębiorcy rolę podobną do tej, jaką dla człowieka pełni jego nazwisko (por. wyrok SA w Poznaniu z 22 października 1991 r., I ACr 400/90, „Wokanda” 1992, nr 1, s. 27). 9. W postępowaniu rejestrowym sąd rozpoznaje wnioski w kolejności ich wpływu. Datą wpisu do rejestru jest data wydania postanowienia sądu w przedmiocie wpisu. Sam wpis ma charakter czynności faktycznej (uchwała składu 7 sędziów SN z 15 marca 1991 r., III CZP 13/91, OSNCP 1991, nr 7, poz. 77). Poglądy doktryny 10. Mając na względzie potrzebę (klasyfikowania niektórych dóbr jako osobistych) oraz kształt nowego prawa do firmy jako przejawu szczególnej regulacji prawa przedsiębiorców, proponuję zakwalifikować firmę jako dobro osobiste przedsiębiorcy chronione prawem podmiotowym bezwzględnym i charakteryzujące się zliberalizowanymi ustawowo ograniczeniami co do zawierania umów dotyczących tego prawa. Pewne dobra ze względu na szczególną więź z podmiotem uprawnionym zasługują wciąż na szczególną instytucjonalną ochronę (A. Kołodziej, Licencja firmy…, s. 51). 11. Zgodnie z art. 431 w zw. z art. 432 k.c. przedsiębiorca będący osobą fizyczną działa pod firmą. Według przepisu art. 434 k.c. firmą osoby fizycznej jest jej imię i nazwisko. Możliwe jest włączenie do firmy pseudonimu lub określeń wskazujących na przedmiot działalności przedsiębiorcy, miejsce jej prowadzenia oraz innych określeń dowolnie obranych. Powyższe oznacza, że z mocy prawa firma, pod którą działa osoba fizyczna, musi zawierać jej imię i nazwisko, a dane w postaci imienia i nazwiska mogą w pewnych sytuacjach stanowić stricte dane osobowe w rozumieniu ustawy o ochronie danych osobowych, gdy samo imię i nazwisko wystarczy do zidentyfikowania osoby fizycznej (T. Białek, K. Zajączkowska-Weremczuk, Ochrona danych…, s. 20). Art. 432 Piotr Nazaruk 95 Księga I. Część ogólna 12. Swoboda przedsiębiorcy w indywidualnym ukształtowaniu swojej firmy pod względem graficznym doznaje pewnych ograniczeń, których źródłem są przepisy wykonawcze do ustawy o Krajowym Rejestrze Sądowym. Określają one szczegółowo postępowanie rejestrowe oraz obligatoryjne formularze wniosków o wpis, które narzucają w tym względzie zuniformizowane liternictwo (J. Szwaja, Kodeks spółek…, t. 5, 2008, s. 52 i n.). CZYTELNOŚĆ FIRMY Art. 433 . § 1. Firma przedsiębiorcy powinna się odróżniać dostatecznie od firm innych przedsiębiorców prowadzących działalność na tym samym rynku. § 2. Firma nie może wprowadzać w błąd, w szczególności co do osoby przedsiębiorcy, przedmiotu działalności przedsiębiorcy, miejsca działalności, źródeł zaopatrzenia. Zagadnienia ogólne 1. Regulacja zasad wyłączności i prawdziwości firmy została uregulowana w art. 433 . Niniejsze zasady zmierzają przede wszystkim do ochrony szeroko rozumianego interesu publicznego i do zapewnienia bezpieczeństwa obrotu. Zasada prawdziwości firmy oznacza zgodność z rzeczywistym stanem faktycznym i prawnym. Z zasady tej wynika, po pierwsze, że firma powinna umożliwiać – bez żadnych wątpliwości – identyfikację przedsiębiorcy (zasada jasności, jednoznaczności firmy). Musi zatem odpowiednio dla tego celu odróżniać się od firm innych przedsiębiorców (art. 433 § 1). W ten sposób realizowana jest także zasada wyłączności firmy. Po drugie zaś, firma nie może wprowadzać w błąd (art. 433 § 2). Dalsze uregulowania zawierają art. 435 , 438 i 439 . 2. Firma musi odróżniać się dostatecznie od firm innych przedsiębiorców, a ocena w tym zakresie powinna być dokonywana nie tylko z punktu widzenia innych przedsiębiorców, ale także z punktu widzenia kontrahentów przedsiębiorcy i konsumentów. Przy ocenie, czy porównywane firmy dostatecznie różnią się od siebie, należy brać pod uwagę pełne ich brzmienie. W praktyce przyjmuje się, że firma dostatecznie różni się od innych, gdy różnica między nimi jest łatwo zauważalna dla przeciętnego odbiorcy bez potrzeby przeprowadzania dokładnych porównań. W świetle komentowanego przepisu należy tego dokonywać w odniesieniu do wszystkich przedsiębiorców działających na tym samym rynku, a nie tylko w odniesieniu do przedsiębiorców zarejestrowanych w tej samej miejscowości, ale na terenie całego kraju. 3. Firma nie może wprowadzać w błąd co do przedmiotu działalności przedsiębiorstwa. Często wskazywanym przykładem firmy wprowadzającej w błąd co do przedmiotu działalności jest np. zamieszczanie w firmie przedsiębiorcy świadczącego usługi medyczne słowa „klinika”, choć rzeczywiście świadczone usługi sprowadzają się do zwykłej diagnostyki lub pomocy ambulatoryjnej. Podobnie rzecz się przedstawia w wypadku zamieszczenia słowa „bank” w firmie przedsiębiorcy, który nie świadczy, bo nie może zgodnie z prawem bankowym świadczyć usług bankowych. Mylące jest zamieszczenie w firmie określenia „hurtownia” dla działalności polegającej na sprzedaży detalicznej. Brzmienie firmy nie może wprowadzać w błąd nie tylko co do rodzaju działalności, ale także co do jej rozmiaru i innych cech charakterystycznych, np. „międzynarodowa spółka”, jeśli wspólnikami są tylko Polacy. Wybrane tezy z orzecznictwa 4. „Zbieżność dźwiękowa nazwy firmy »Interagra« i »Interabra« może powodować u konsumentów pomyłki co do tego, z którą firmą wchodzą w stosunki handlowe, zwłaszcza gdy poza zbieżnością brzmienia nazwy występuje poważna zbieżność graficzna znaków” (wyrok SA w Łodzi z 14 marca 1991 r., I ACr 23/91, OSP 1991, nr 11–12, poz. 281). Art. 433 96 Piotr Nazaruk